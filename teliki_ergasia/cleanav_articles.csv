article_url,title,date,time,section,author,excerpt,subtitle,text_body,feat_img_link,year,month,day
https://www.athensvoice.gr/epikairotita/koinonia/907745/gunaikoktonia-kuriakis-griva-diekopi-gia-tis-30-iouniou-i-diki/,Γυναικοκτονία Κυριακής Γρίβα: Διεκόπη για τις 30 Ιουνίου η δίκη,2025-06-04,12:01:06,Κοινωνια,Newsroom,Γυναικοκτονία Κυριακής Γρίβα: Διεκόπη για τις 30 Ιουνίου η δίκη,Ένταση και φραστικές επιθέσεις έξω από το Μικτό Ορκωτό Δικαστήριο,"Διεκόπη για τις 30 Ιουνίου η δίκη για τη δολοφονία της 28χρονης Κυριακής Γρίβα που σκοτώθηκε από τον πρώην σύντροφό της στις 01/04/2024 λίγα μέτρα από την είσοδο του Αστυνομικού Τμήματος Αγίων Αναργύρων. «Φονιά, πας να το παίξεις και τρελός», φώναζε ο κόσμος προς τον δολοφόνο της Κυριακής Γρίβα, ο οποίος το βράδυ της 1ης Απριλίου 2024 την παρακολουθούσε, όταν εκείνη είχε πάει στο Α.Τ. Αγίων Αναργύρων να τον καταγγείλει γιατί φοβόταν. «Eίναι πολύ δύσκολο για μια μητέρα να αντικρίσει τον δολοφόνο του παιδιού της... Αυτό που μου δίνει δύναμη είναι όλες οι μάνες που είναι μαζί μου, όλος ο κόσμος που δεν έχει ξεχάσει την Κυριακή. Αυτό μου δίνει κουράγιο για να παλέψω για την Κυριακή και όλες τις δολοφονημένες γυναίκες. Έχω να αντιμετωπίσω αισχρές δικαιολογίες και ειρωνικές συγγνώμες. Aν πραγματικά θα ήθελε να ζητήσει συγγνώμη, συγγνώμη να ζητήσει από τον Θεό, γιατί οι νεκροί δεν γυρίζουν πίσω», δήλωσε φορτισμένη η μητέρα της Κυριακής και πρόσθεσε: «Δικαίωση για μένα και τις μάνες που είναι πίσω μου, είναι να έχουμε τα παιδιά μας στην αγκαλιά μας, δεν υπάρχει δικαίωση». Σύμφωνα με το παραπεμπτικό βούλευμα που εκδόθηκε για την υπόθεση ο κατηγορούμενος θα πρέπει να δικαστεί για ανθρωποκτονία από πρόθεση σε ήρεμη ψυχική κατάσταση, παράνομη οπλοχρησία και οπλοφορία και προμήθεια και κατοχή ναρκωτικών.",https://www.athensvoice.gr/images/1074x600/1/jpg/files/2025-06-04/kyriakh-griva.jpg,2025,6,4
https://www.athensvoice.gr/epikairotita/koinonia/907236/dipli-gunaikoktonia-stin-kifisia-25-sfaires-gia-tin-poluxeni-kai-ti-fili-tis/,Διπλή γυναικοκτονία στην Κηφισιά: 25 σφαίρες για την Πολυξένη και τη φίλη της,2025-06-03,15:30:42,Κοινωνια,Μιμή Φιλιππίδη,"Η υπόθεση του αστυνομικού Γιώργου Λιανού και η διπλή γυναικοκτονία στην Κηφισιά με 25 σφαίρες, έξω από το σούπερ μάρκετ: Η Πολυξένη Μπέρδου, η Σοφία Σαββίδου και η ατιμώρητη βία πριν το έγκλημα",Γυναίκες δολοφονούνται – παιδιά μεγαλώνουν με απουσίες,"Στις 18 Μαρτίου 2020, στις 18.35 το απόγευμα, ο 35χρονος αστυνομικός Γιώργος Λιανός είχε στήσει καρτέρι στη γυναίκα του Πολυξένη Μπέρδου, η οποία εργαζόταν σε σούπερ μάρκετ της Κηφισιάς. Ο αστυνομικός είχε εκδηλώσει πολλές φορές επιθετική συμπεριφορά απέναντι στην Πολυξένη Μπέρδου και ήταν γνώριμος στους συναδέλφους της, καθώς κάθε τόσο πήγαινε στην εργασία της και της δημιουργούσε προβλήματα. Ακόμα και έτσι όμως κανείς δεν μπορούσε να προβλέψει τη διπλή γυναικοκτονία που θα στοίχειωνε εκείνη τη μέρα. Η Πολυξένη Μπέρδου είχε χωρίσει τον υπαρχιφύλακα Γιώργο Λιανό πριν από μερικά χρόνια, όταν πληροφορήθηκε ότι την απατούσε. Ο αστυνομικός της είχε ζητήσει συγγνώμη, όμως εκείνη δεν μπορούσε να το ξεπεράσει παίρνοντας τη δύσκολη απόφαση του διαζυγίου. Εκείνος, όμως, προσπαθούσε απεγνωσμένα να της αλλάξει γνώμη, ενώ ορισμένες φορές γινόταν επιθετικός απέναντί της. Έκανε προσπάθειες να επανασυνδεθεί με την σύζυγο του, όμως η ίδια ήταν αρνητική και αυτό τον εξόργιζε. Δεν μπορούσε να αντέξει την απόρριψη. Η απόρριψη και η απομάκρυνση από τα παιδιά του κάθε μέρα πλήγωναν τον εγωισμό του. Ο υπαρχιφύλακας Γιώργος Λιανός, χωρίς να πει σε κανέναν το παραμικρό, πήρε την απόφαση να εκτελέσει εν ψυχρώ την εν διαστάσει σύζυγο του. Ο Γιώργος Λιανός, ο οποίος είχε αποκτήσει δύο παιδιά, ηλικίας 5 και 8 ετών, με την Πολυξένη Μπέρδου, γνώριζε το πρόγραμμα εργασίας της πρώην γυναίκας του στο σούπερ μάρκετ, όπως και το αυτοκίνητο της φίλης της, και έτσι περίμενε την κατάλληλη στιγμή προκειμένου να χτυπήσει. Όταν την είδε να βγαίνει από το κατάστημα, μαζί με μια φίλη και συνάδελφο της για διάλειμμα, τότε πλησίασε με το αμάξι και άδειασε δύο γεμιστήρες στο κεφάλι τους. Η καθηγήτρια Ιατροδικαστικής που μετέβη στο σημείο για να κάνει αυτοψία διαπίστωσε πως ο δράστης σημάδεψε και χτύπησε στο κεφάλι τα θύματά του και δεν πρόλαβαν να αντιδράσουν. «Μέσα στο αυτοκίνητο βρίσκονταν δύο γυναίκες. Η μία στη θέση του οδηγού και η άλλη στη θέση του συνοδηγού κανονικά ενδεδυμένες. Οι γυναίκες ήταν νεκρές και ο θάνατος είχε επέλθει προ δύο ωρών από τη στιγμή της αυτοψίας δηλαδή περί ώρα 18.15 με 18.30. Οι δύο γυναίκες έφεραν πολλαπλά τραύματα κυρίως στο κεφάλι και μάλιστα στην αριστερή πλευρά καθώς επίσης στον λαιμό και στον θώρακα... Εντός του αυτοκινήτου συνελέγησαν κάλυκες και μια παραμορφωμένη βολίδα, ενώ σε μικρή απόσταση από το μπροστινό μέρος του αυτοκινήτου υπήρχαν διάσπαρτοι κάλυκες». Ο Γιώργος Λιανός μεταφέρθηκε στο Τμήμα Ασφάλειας Κηφισιάς όπου και ξεκίνησε η ανάκρισή του. Την προανάκριση διενήργησε το Τμήμα Εγκλημάτων κατά Ζωής της Ασφάλειας Αττικής. Ο 35χρονος αστυνομικός ήταν ήρεμος, συνεργάσιμος και τα είπε όλα. «Χωρίσαμε. Πήρε τα παιδιά μου, ένα αγοράκι και ένα κοριτσάκι ηλικίας 8 και 5 ετών, τα πήγε στους γονείς της στη Θήβα, τα άφησε και αυτή έκανε τη ζωή της. Δεν άντεχα να το ζω αυτό» είπε στους συναδέλφους του. Ο 35χρονος μπήκε στην Αστυνομία το 2007 και δεν είχε δημιουργήσει κανένα πρόβλημα στην υπηρεσία όμως τον τελευταίο καιρό οι συνάδελφοι του τον έβλεπαν σκεπτικό και απόμακρο. Προφανώς στο μυαλό του είχε ξεκαθαρίσει με τη δική του λογική τα πράγματα και είχε πάρει τις αποφάσεις του. Το απόγευμα της 18ης Μαρτίου 2020 έκανε πράξη το σχέδιο που είχε καταστρώσει. Επιβιβάστηκε στο μαύρο Vitara και έστησε καρτέρι στο παρκινγκ του σούπερ μάρκετ που εργαζόταν η Πολυξένη Μπέρδου στην οδό Αχαρνών 80, στη Νέα Κηφισιά. Μόλις την είδε λίγο μετά τις 6 να βγαίνει έξω με μια συνάδελφο της και να μπαίνουν στο Smart, πλησίασε, σημάδεψε κι «άδειασε» το υπηρεσιακό του όπλο στις δύο γυναίκες. Οι άντρες του εγκληματολογικού περισυνέλλεξαν τουλάχιστον δέκα κάλυκες από το σημείο του άγριου φονικού. Οι μοτοσικλετιστές της ΔΙ.ΑΣ που πήραν σήμα στις 18.35 εντόπισαν και σταμάτησαν το μαύρο Suzuki Vitara, στην περιοχή της Κηφισιάς, πέρασαν χειροπέδες στο υπαρχιφύλακα της Τροχαίας Νέας Ιωνίας, Γιώργο Λιανό και τον οδήγησαν στην Ασφάλεια. Νωρίτερα η μητέρα του 35χρονου αστυνομικού, είχε κληθεί από τον γιο της εσπευσμένα να κατέβει από τα Γιάννενα. Μόλις ο γιος της την έφερε από τα ΚΤΕΛ, την άφησε σπίτι και έφυγε χωρίς να πει πού πάει. Μια ώρα αργότερα άνοιξε την τηλεόραση και έμαθε για το κακό που είχε κάνει και πήρε τους δρόμους και τα τμήματα για να ζητήσει βοήθεια και να πάει να τον βρει. «Ήθελα τα παιδιά μου», έτσι ξεκίνησε την απολογία του στον ανακριτή και στη συνέχεια άρχισε να περιγράφει τι έγινε το τελευταίο δίωρο πριν από τη γυναικοκτονία. «Έπρεπε να τη βρω για να μου φέρει τα παιδιά μου την Πέμπτη. Μου είχε πει ότι δεν θα τα φέρει. Το όπλο το έχω πάντα μαζί μου και εκτός υπηρεσίας. Δεν ήθελα να γίνει το κακό. Δεν πήγα να καταγγείλω κάτι για να έχουμε καλές σχέσεις. Δεν ήθελα εντάσεις. Ήθελα μόνο τα παιδιά μου. Δεν είμαι τέτοιος άνθρωπος. Δεν ήθελα το κακό της και αγαπάω τα παιδιά μου. Δεν πρόλαβα να απευθυνθώ σε ψυχολόγο. Πριν από το περιστατικό είχα πάει στην υπηρεσία. Δεν θυμάμαι τίποτα. Δεν μου είπε κάποιος κάτι για την κατάστασή μου. Δεν παρακολουθούσα τη γυναίκα μου. Έτυχε σε μια έφοδο να την πετύχω. Τα παιδιά εγώ τα μεγάλωσα αξιοπρεπώς κι αυτή ήθελε να κάνει ό,τι γουστάρει. Ερχόταν Πέμπτη και ήθελα τα παιδιά μου. »Τη Σοφία Σαββίδου (το δεύτερο θύμα του) δεν τη γνώριζα. Την είδα πρώτη φορά εκείνη την ημέρα. Είχαμε φιλικές σχέσεις με κάποιους στο σούπερ μάρκετ. Με γνώριζαν και τους γνώριζα. Ήθελα μόνο να μιλήσω στη γυναίκα μου. Την είδα μέσα στο αυτοκίνητο και της μίλησα. Της είπα ότι θέλω τα παιδιά μου την Πέμπτη. Η πόρτα του αυτοκινήτου ήταν ανοικτή και καθόταν στη θέση του συνοδηγού. Εγώ της είπα ότι θέλω τα παιδιά μου την Πέμπτη. Μου απάντησε ότι θα κάνει ό,τι γουστάρει και θα τα δω όποτε θέλει αυτή. Είπε “ό,τι γουστάρω εγώ θα κάνω. Όσες μέρες θέλω εγώ θα τα κρατήσω”... Έφτυσα αίμα να μεγαλώσω τα παιδιά μου. Στερηθήκαμε για να τα μεγαλώσουμε. Τα παιδιά ήθελα μόνο. Έχω μετανιώσει γι’ αυτό που έγινε. Τη γυναίκα μου την αγαπούσα. »Δεν έχω κατηγορηθεί άλλη φορά. Αρνούμαι τις αποδιδόμενες σε μένα κατηγορίες. Δε θυμάμαι κάτι, ήταν όλα μπερδεμένα στο μυαλό μου. Δεν με άφηνε να πάρω στη δουλειά της. Τρίτη και Πέμπτη ήθελα τα παιδιά μου. Μου είπε όχι. Από εκεί και πέρα δε θυμάμαι. Δε θυμάμαι πόσα χρόνια ήμουν παντρεμένος μαζί της. Ήμουν παντρεμένος περίπου 8 χρόνια. Δεν θυμάμαι πότε ξεκίνησε η σχέση. Περίπου πριν από 6 μήνες χωρίσαμε. Όσο ήμασταν μαζί, η σχέση μας είχε φυσιολογικές εντάσεις. Τίποτα πέραν του φυσιολογικού. Ο χωρισμός έγινε με πρωτοβουλία της Πολυξένης Μπέρδου, δεν θυμάμαι πότε. Την ημέρα του χωρισμού δεν θυμάμαι τι μου είπε ακριβώς. Έφυγε από το σπίτι. »Τα παιδιά θα τα έβλεπα Τρίτη, Πέμπτη και κάθε δεύτερο Σαββατοκύριακο. Δεν έγινε έτσι. Κάποιες φορές με άφηνε, κάποιες όχι. Δεν το κατήγγειλα στην Αστυνομία γιατί είχαμε συμφωνήσει ότι θα μου τα έδινε άλλη μέρα τα παιδιά. Όταν έπαιρνα τα παιδιά, μέναμε σπίτι μου. Μικρό σπίτι με ένα υπνοδωμάτιο, ένα κρεβάτι. Τα παιδιά κοιμόντουσαν στο κρεβάτι κι εγώ κάτω. Πριν πάω στο σούπερ μάρκετ, την ημέρα του περιστατικού, ήμουν σπίτι. Δεν ήμουν καλά και ήθελα βοήθεια. Πήγα στα ΚΤΕΛ και πήρα τη μητέρα μου. Δε μπορούσα να κοιμηθώ, είχα υπερένταση. Φώναξα τη μητέρα μου για βοήθεια. Μου έλειπαν τα παιδιά μου, το μυαλό μου ήταν θολωμένο. Δεν θυμάμαι τίποτα. Δε θυμάμαι τι είπα στην Αστυνομία. Δεν ήμουν καλά. Δεν είχα σκοπό να το κάνω». Στην άσκηση ποινικής δίωξης για το κακούργημα της ανθρωποκτονίας κατά συρροή και της οπλοχρησίας σε βάρος του αστυνομικού Γιώργου Λιανού που πυροβόλησε και σκότωσε την εν διαστάσει σύζυγό του Πολυξένη Μπέρδου και τραυμάτισε θανάσιμα τη φίλη της, προχώρησαν οι εισαγγελικές αρχές. Κατά την εκδίκαση της υπόθεσης στο πρωτόδικο δικαστήριο, ο κατηγορούμενος αρχιφύλακας Γιώργος Λιανός, είχε ισχυριστεί ότι βρέθηκε εν βρασμώ ψυχής όταν σκότωσε με όπλο που κατείχε (πυροβόλησε 25φορές) τις δύο γυναίκες. Στον απολογητικό του ισχυρισμό υποστήριξε ότι φορτίστηκε έντονα όταν η πρώην σύζυγός του Πολυξένη Μπέρδου, αποφάσισε να μεταφέρει τα δύο παιδιά τους στη Θήβα και εκείνος δεν θα μπορούσε να έχει επικοινωνία μαζί τους. Πρωτόδικα ο κατηγορούμενος είχε καταδικαστεί σε δις ισόβια ενώ του είχε επιπλέον επιβληθεί ποινή 5 ετών για παράνομη οπλοχρησία. Η εκδίκαση της υπόθεσης σε δεύτερο βαθμό αναβλήθηκε δυο φορές. Αίτημα εκ νέου αναβολής στο πρόσωπο του συνηγόρου υπεράσπισης ζήτησε κι έλαβε ο κατηγορούμενος πρώην υπαρχιφύλακας της ΕΛ.ΑΣ λόγω εμπλοκής του στο Κακουργιοδικείο Ιωαννίνων. Στις 16/12/2022 η δίκη αναβλήθηκε από το Μικτό Ορκωτό Εφετείο της Αθήνας για την 1η Νοεμβρίου 2023. Η δεύτερη αναβολή της δίκης στο δευτεροβάθμιο δικαστήριο δυσαρέστησε τις οικογένειες των θυμάτων, που μεγαλώνουν τα ανήλικα παιδιά των δύο γυναικών. → Ακούστε εδώ τα Podcast Criminal minds | Διάσημα εγκλήματα που συγκλόνισαν την Ελλάδα και τον κόσμο",https://www.athensvoice.gr/images/1074x600/1/jpg/files/2025-06-02/ginaikoktonia-stin-kifisia03.jpg,2025,6,3
https://www.athensvoice.gr/epikairotita/koinonia/907599/gunaikoktonia-kuriakis-griva-ihitiko-dokoumedo-stigmes-meta-ti-dolofonia-exo-apo-to-at-agion-anarguron/,Γυναικοκτονία Κυριακής Γρίβα: Ηχητικό ντοκουμέντο στιγμές μετά τη δολοφονία έξω από το ΑΤ Αγίων Αναργύρων,2025-06-03,16:20:01,Κοινωνια,Newsroom,Γυναικοκτονία Κυριακής Γρίβα: Ηχητικό ντοκουμέντο στιγμές μετά τη δολοφονία έξω από το ΑΤ Αγίων Αναργύρων,Τι ανέφερε ο προϊστάμενος του Κέντρου Επιχειρήσεων,"Ένα χρόνο μετά τη γυναικοκτονία της Κυριακής Γρίβα έξω από το αστυνομικό τμήμα στους Αγίους Αναργύρους έρχεται στο φως της δημοσιότητας ένα νέο ηχητικό ντοκουμέντο. Η Κυριακή Γρίβα δολοφονήθηκε την 1 Απριλίου του 2024 από τον πρώην σύντροφό της σε ηλικία 28 ετών, έξω από το Αστυνομικό Τμήμα Αγίων Αναργύρων, την στιγμή που είχε φτάσει για να αναζητήσει βοήθεια καθώς φοβόταν ότι θα της επιτεθεί. Το Mega και το Live News αποκαλύπτουν τα όσα είχε πει ο προϊστάμενος του τηλεφωνητή της Άμεσης Δράσης που συνομιλούσε η Κυριακή Γρίβα. «Τα καθήκοντά μου είναι να καθοδηγώ και να ελέγχω το προσωπικό των εκφωνητών και τηλεφωνητών βάρδιας. Το περιστατικό (δολοφονία Κυριακής Γρίβα) έγινε στις 22:20 κι εγώ το αντιλήφθηκα στις 22:25 μόλις μου προωθήθηκε η καρτέλα αναγγελίας» ανάφερε. Σήμερα το Live News αποκαλύπτει τα όσα είχε πει ο προϊστάμενος του τηλεφωνητή της Άμεσης Δράσης που συνομιλούσε η Κυριακή Γρίβα το βράδυ της δολοφονίας της. «Τα καθήκοντά μου είναι να καθοδηγώ και να ελέγχω το προσωπικό των εκφωνητών και τηλεφωνητών βάρδιας. Το περιστατικό (δολοφονία Κυριακής Γρίβα) έγινε στις 22:20 κι εγώ το αντιλήφθηκα στις 22:25 μόλις μου προωθήθηκε η καρτέλα αναγγελίας. »Στην καρτέλα που συνέταξε ο τηλεφωνητής είχε ήδη γράψει ότι η κοπέλα δέχθηκε επίθεση. Είχαμε εικόνα για τον τραυματισμό της παθούσας και τον αυτοτραυματισμό του δράστη. Στο επόμενο λεπτό ακολούθησε και νέα καρτέλα αναγγελίας για το συμβάν από άλλη τηλεφωνήτρια της υπηρεσίας μας. Και στις δύο περιπτώσεις οι τηλεφωνητές ενημέρωσαν το ΕΚΑΒ. »Όταν έφτασε το πλήρωμα του περιπολικού ρώτησα να μου πουν για ποιο λόγο είχε μεταβεί η παθούσα στο Α.Τ και μου απάντησαν ότι δεν γνωρίζουν. Έτσι, ρώτησα τον τηλεφωνητή που μίλησε με την παθούσα και μου ανέφερε πως επιθυμούσε περιπολικό προκειμένου να την πάει στο σπίτι της και τότε ο πρώην σύντροφος της επιτέθηκε. Τον ρώτησα γιατί έγραψε στην καρτέλα: «Πιθανόν την μαχαίρωσε» και μου ανέφερε: «Δεν θυμάμαι, μάλλον άκουσα κάτι σχετικό». Ζήτησα να ακούσω το ηχητικό, αλλά μου απάντησαν ότι το συγκεκριμένο γραφείο δεν ήταν στελεχωμένο εκείνη τη στιγμή. Τελικά άκουσα το ηχητικό την επόμενη ημέρα από τα ΜΜΕ. Τη φράση του «περί ταξί» θα την χαρακτήριζα επιεικώς άστοχη». Το πρωί της Τετάρτης θα διεξαχθεί η δίκη για τη γυναικοκτονία της Κυριακής Γρίβα στο Μεικτό Ορκωτό Δικαστήριο Αθηνών, στην πρώην Σχολή Ευελπίδων.",https://www.athensvoice.gr/images/1074x600/jpg/files/2024-11-10/kyriaki-griva-gynaikoktonia-eisaggeleas-astynomikoi.jpg,2025,6,3
https://www.athensvoice.gr/epikairotita/koinonia/906987/gunaikoktonia-kuriakis-griva-poia-suggnomi-na-dehtho-meta-apo-15-hrono-leei-o-pateras-tis/,"Γυναικοκτονία Κυριακής Γρίβα: «Ποια συγγνώμη να δεχθώ μετά από 1,5 χρόνο;» λέει ο πατέρας της",2025-05-30,16:35:45,Κοινωνια,Newsroom,"Γυναικοκτονία Κυριακής Γρίβα: «Ποια συγγνώμη να δεχθώ μετά από 1,5 χρόνο;» λέει ο πατέρας της",Όσα δήλωσε ο δράστης,"Τα χθεσινά λόγια του 39χρονου δολοφόνου της κόρης του στο Live News, σχολίασε σήμερα στην ίδια εκπομπή ο πατέρας της Κυριακής Γρίβα. «Ποια συγγνώμη θα δεχτώ εγώ μετά από 1,5 χρόνο περίπου από αυτόν τον δολοφόνο της κόρης μου, πέντε ημέρες πριν το δικαστήριο. Ποια συγγνώμη; Για ποιο πράγμα, καταρχήν, θέλω να μάθω μου ζητάει συγγνώμη;» είπε ο πατέρας της Κυριακής Γρίβα στο Mega, και συνέχισε: «Ενάμιση χρόνο μας κοροϊδεύει με επιλεκτική μνήμη, θυμάμαι-δεν θυμάμαι. Θυμάμαι αυτό, αλλά δεν θυμάμαι το άλλο. Θυμάμαι εκείνο και δεν θυμάμαι αυτό. Τι θυμήθηκε τώρα και μου ζητάει συγγνώμη; Και από ποιον ζητάει συγγνώμη; Μας ξέρει, μας θυμάται; Συγγνώμη ξέρετε πότε ζητάμε; Όταν μπορούμε να επανορθώσουμε». Για πρώτη φορά μετά την 1η Απριλίου, από εκείνη τη νύχτα που σκότωσε την 28χρονη Κυριακή Γρίβα έξω από το αστυνομικό τμήμα των Αγίων Αναργύρων, ο 39χρονος γυναικοκτόνος έδωσε συνέντευξη στο MEGA μέσα από την ψυχιατρική πτέρυγα των φυλακών Κορυδαλλού. Ο γυναικοκτόνος δήλωσε τώρα μετανιωμένος και επιλέγει να ακολουθεί την τακτική της επιλεκτικής αμνησίας. Υποστηρίζει ότι δεν θυμάται τίποτα για το στυγνό έγκλημα που διέπραξε αλλά, όπως λέει, θυμάται ότι αγαπούσε την Κυριακή Γρίβα, ότι περνούσαν καλά μαζί και ότι την είχε βοηθήσει ακόμα και στη μετακόμιση που έκανε. «Για εκείνη την ημέρα δεν θυμάμαι κάτι, το μόνο που θυμάμαι είναι ότι ήμουν σπίτι, έπινα και ήθελα να κάνω κακό στον εαυτό μου. Θέλω να ζητήσω συγγνώμη από όλο τον κόσμο. Από την οικογένειά της, από την οικογένειά μου, από αυτούς που την ήξεραν, από αυτούς που δεν πρόλαβαν να την γνωρίσουν. Από όλο τον κόσμο». Όπως λέει έχει μετανιώσει που έβαψε τα χέρια του με αίμα. Υποστηρίζει πως εκείνο το βράδυ είχε πιει και δεν μπορούσε να ελέγξει τις κινήσεις του. «Πώς να είμαι; Όπως είμαι όλο τον καιρό. Μετά από αυτό που έχει γίνει, ένα χάλι. Έχω μετανιώσει για όλα. Γι’ αυτό που έγινε δεν ήθελα με τίποτα να γίνει». Οι εικόνες από κάμερες ασφαλείας πάντως έδειχναν ένα έγκλημα προσχεδιασμένο. Ο 39χρονος παρακολουθούσε την Κυριακή και της επιτέθηκε πισώπλατα έξω από το αστυνομικό τμήμα, εκεί που κανείς δεν τον εμπόδισε, κανείς δεν προστάτεψε εκείνα τα κρίσιμα δευτερόλεπτα την 28χρονη. «Είναι κάτι που δεν ήθελα να κάνω, ούτως ή άλλως. Καθόλου τέτοιες σκέψεις. Ο μόνος που ήθελα να κάνω κακό ήταν ο εαυτός μου. Έναν χρόνο μετά και ακόμα σκέφτομαι πώς έγινε, δεν έχω καταλάβει». «Δεν ήθελα με τίποτα να γίνει αυτό που έγινε. Εκείνη την ημέρα, τελείωσα και εγώ». «Κάθε βράδυ την βλέπω στον ύπνο μου και κάθε πρωί συνειδητοποιώ τι έχει γίνει». Οι 4 κατηγορούμενοι αστυνομικοί υποστηρίζουν ότι ακολούθησαν τα πρωτόκολλα και συμπλήρωσαν ότι δεν συνειδητοποίησαν το μέγεθος του κινδύνου. Ο σκοπός ήταν μέσα στο φυλάκιο όταν η Κυριακή δέχτηκε την πισώπλατη επίθεση του δολοφόνου της. «Έχω πρόβλημα, δεν θυμάμαι τα πράγματα με τη σωστή χρονολογική σειρά. Δεν τα θυμάμαι. Ότι έγραψα το γράμμα ναι μου το έχουν πει, το θυμάμαι». Ο 39χρονος λέει ότι θυμάται τις μέρες που ήταν ζευγάρι με την Κυριακή. Το πόσο του είχε συμπαρασταθεί στα προβλήματα που αντιμετώπιζε και τις βόλτες που έκαναν. «Συγγνώμη θέλω να ζητήσω από όλους. Ειλικρινά συγγνώμη». «Είχα προβλήματα, πήγαινα συνέχεια σε ψυχιατρείο. Η Κυριακή με βοηθούσε, ήταν πάντα δίπλα μου, όταν ήμασταν καλά ήμασταν τέλεια. Μετά που υποτροπίαζα με βοηθούσε». «Λίγες επαφές είχαμε, με τη μητέρα της περισσότερο. Με τον πατέρα της δεν ήθελε να έχουμε επαφές. Της έλεγα και εγώ να πηγαίνουμε και μου έλεγε ‘όχι’. Δεν είχανε καλή σχέση από όταν ήτανε μικρή. Όλος μου ο κόσμος ήταν η Κυριακή. Ήταν τα πάντα για μένα. Δουλεύαμε μαζί, η Κυριακή έλεγε ότι ήταν η καλύτερη περίοδος που ήμασταν μαζί. Δεν με ενδιαφέρει τι θα γίνει από εδώ και πέρα, το μόνο που με ενδιέφερε, ήταν να μπορούσα να αλλάξω αυτό που έγινε. Από την στιγμή που δεν μπορώ να το αλλάξω, δεν με ενδιαφέρει τίποτα άλλο. Θα ακολουθούσα την αγωγή μου, δεν θα έπινα ή θα έκανα κακό στον εαυτό μου. Οτιδήποτε για να μην πάθει κάτι κακό η Κυριακή. Θα ήθελα (να μιλήσω με τη μητέρα της) αλλά είναι πολύ δύσκολο και για μένα και για εκείνη πιστεύω», λέει ο ίδιος. «(…) Άλλες φορές προσπαθούσα εγώ, άλλες φορές προσπαθούσε εκείνη (η Κυριακή). (Της έλεγα) Ότι θα προσπαθήσω με τα προβλήματα που είχα, να ακολουθώ την αγωγή μου, να είμαστε καλά. (Εκείνη μου έλεγε) Ότι θα είναι δίπλα μου, να με βοηθήσει. (Όταν χωρίσαμε) Μου είπε ότι κουράστηκε και 10 – 15 μέρες πριν χωρίσουμε είχα ξαναπάει σε ψυχιατρική κλινική. Μετά από αυτό που έχει γίνει δεν υπάρχει τίποτα άλλο. Οι γιατροί με παρακολουθούνε γιατί πιστεύουν ότι έχω ακόμα τάσεις αυτοκτονίας. Το μόνο που με ενδιαφέρει είναι να μην είχε γίνει αυτό που έγινε, από εκεί και πέρα δεν με ενδιαφέρει τίποτα άλλο», σημειώνει.  Την ερχόμενη εβδομάδα αναμένεται να ξεκινήσει η δίκη του 39χρονου γυναικοκτόνου. Πηγή: MEGA",https://www.athensvoice.gr/images/1074x600/png/files/2024-06-26/gynaikoktonia_kyriakis_griva_psixiatriki_pragmatognomosini_drasti.png,2025,5,30
https://www.athensvoice.gr/epikairotita/koinonia/906743/agioi-anarguroi-eho-metaniosei-gia-ola-leei-o-gunaiktonos-upostirizei-oti-den-thumatai-tipota/,"Γυναικοκτονία Κυριακής Γρίβα: «Έχω μετανιώσει για όλα», λέει ο δράστης",2025-05-29,15:05:30,Κοινωνια,Newsroom,Γυναικοκτονία στους Αγίους Αναργύρους: Τι υποστηρίζει σε συνέντευξή του ο 39χρονος δολοφονός της Κυριακής Γρίβα,Τι υποστηρίζει τώρα ο άνδρας που σκότωσε τη νεαρή Κυριακή έξω από το αστυνομικό τμήμα των Αγίων Αναργύρων,"Για πρώτη φορά μετά την 1η Απριλίου, από εκείνη τη νύχτα που σκότωσε την 28χρονη Κυριακή Γρίβα έξω από το αστυνομικό τμήμα των Αγίων Αναργύρων, ο 39χρονος γυναικοκτόνος έδωσε συνέντευξη στο MEGA μέσα από την ψυχιατρική πτέρυγα των φυλακών Κορυδαλλού. Ο γυναικοκτόνος δήλωσε τώρα μετανιωμένος και επιλέγει να ακολουθεί την τακτική της επιλεκτικής αμνησίας. Υποστηρίζει ότι δεν θυμάται τίποτα για το στυγνό έγκλημα που διέπραξε αλλά, όπως λέει, θυμάται ότι αγαπούσε την Κυριακή Γρίβα, ότι περνούσαν καλά μαζί και ότι την είχε βοηθήσει ακόμα και στη μετακόμιση που έκανε. «Για εκείνη την ημέρα δεν θυμάμαι κάτι, το μόνο που θυμάμαι είναι ότι ήμουν σπίτι, έπινα και ήθελα να κάνω κακό στον εαυτό μου. Θέλω να ζητήσω συγγνώμη από όλο τον κόσμο. Από την οικογένειά της, από την οικογένειά μου, από αυτούς που την ήξεραν, από αυτούς που δεν πρόλαβαν να την γνωρίσουν. Από όλο τον κόσμο». Όπως λέει έχει μετανιώσει που έβαψε τα χέρια του με αίμα. Υποστηρίζει πως εκείνο το βράδυ είχε πιει και δεν μπορούσε να ελέγξει τις κινήσεις του. «Πώς να είμαι; Όπως είμαι όλο τον καιρό. Μετά από αυτό που έχει γίνει, ένα χάλι. Έχω μετανιώσει για όλα. Γι’ αυτό που έγινε δεν ήθελα με τίποτα να γίνει». Οι εικόνες από κάμερες ασφαλείας πάντως έδειχναν ένα έγκλημα προσχεδιασμένο. Ο 39χρονος παρακολουθούσε την Κυριακή και της επιτέθηκε πισώπλατα έξω από το αστυνομικό τμήμα, εκεί που κανείς δεν τον εμπόδισε, κανείς δεν προστάτεψε εκείνα τα κρίσιμα δευτερόλεπτα την 28χρονη. «Είναι κάτι που δεν ήθελα να κάνω, ούτως ή άλλως. Καθόλου τέτοιες σκέψεις. Ο μόνος που ήθελα να κάνω κακό ήταν ο εαυτός μου. Έναν χρόνο μετά και ακόμα σκέφτομαι πώς έγινε, δεν έχω καταλάβει». «Δεν ήθελα με τίποτα να γίνει αυτό που έγινε. Εκείνη την ημέρα, τελείωσα και εγώ». «Κάθε βράδυ την βλέπω στον ύπνο μου και κάθε πρωί συνειδητοποιώ τι έχει γίνει». Οι 4 κατηγορούμενοι αστυνομικοί υποστηρίζουν ότι ακολούθησαν τα πρωτόκολλα και συμπλήρωσαν ότι δεν συνειδητοποίησαν το μέγεθος του κινδύνου. Ο σκοπός ήταν μέσα στο φυλάκιο όταν η Κυριακή δέχτηκε την πισώπλατη επίθεση του δολοφόνου της. «Έχω πρόβλημα, δεν θυμάμαι τα πράγματα με τη σωστή χρονολογική σειρά. Δεν τα θυμάμαι. Ότι έγραψα το γράμμα ναι μου το έχουν πει, το θυμάμαι». Ο 39χρονος λέει ότι θυμάται τις μέρες που ήταν ζευγάρι με την Κυριακή. Το πόσο του είχε συμπαρασταθεί στα προβλήματα που αντιμετώπιζε και τις βόλτες που έκαναν. «Συγγνώμη θέλω να ζητήσω από όλους. Ειλικρινά συγγνώμη». «Είχα προβλήματα, πήγαινα συνέχεια σε ψυχιατρείο. Η Κυριακή με βοηθούσε, ήταν πάντα δίπλα μου, όταν ήμασταν καλά ήμασταν τέλεια. Μετά που υποτροπίαζα με βοηθούσε». «Λίγες επαφές είχαμε, με τη μητέρα της περισσότερο. Με τον πατέρα της δεν ήθελε να έχουμε επαφές. Της έλεγα και εγώ να πηγαίνουμε και μου έλεγε ‘όχι’. Δεν είχανε καλή σχέση από όταν ήτανε μικρή. Όλος μου ο κόσμος ήταν η Κυριακή. Ήταν τα πάντα για μένα. Δουλεύαμε μαζί, η Κυριακή έλεγε ότι ήταν η καλύτερη περίοδος που ήμασταν μαζί. Δεν με ενδιαφέρει τι θα γίνει από εδώ και πέρα, το μόνο που με ενδιέφερε, ήταν να μπορούσα να αλλάξω αυτό που έγινε. Από την στιγμή που δεν μπορώ να το αλλάξω, δεν με ενδιαφέρει τίποτα άλλο. Θα ακολουθούσα την αγωγή μου, δεν θα έπινα ή θα έκανα κακό στον εαυτό μου. Οτιδήποτε για να μην πάθει κάτι κακό η Κυριακή. Θα ήθελα (να μιλήσω με τη μητέρα της) αλλά είναι πολύ δύσκολο και για μένα και για εκείνη πιστεύω», λέει ο ίδιος. «(…) Άλλες φορές προσπαθούσα εγώ, άλλες φορές προσπαθούσε εκείνη (η Κυριακή). (Της έλεγα) Ότι θα προσπαθήσω με τα προβλήματα που είχα, να ακολουθώ την αγωγή μου, να είμαστε καλά. (Εκείνη μου έλεγε) Ότι θα είναι δίπλα μου, να με βοηθήσει. (Όταν χωρίσαμε) Μου είπε ότι κουράστηκε και 10 – 15 μέρες πριν χωρίσουμε είχα ξαναπάει σε ψυχιατρική κλινική. Μετά από αυτό που έχει γίνει δεν υπάρχει τίποτα άλλο. Οι γιατροί με παρακολουθούνε γιατί πιστεύουν ότι έχω ακόμα τάσεις αυτοκτονίας. Το μόνο που με ενδιαφέρει είναι να μην είχε γίνει αυτό που έγινε, από εκεί και πέρα δεν με ενδιαφέρει τίποτα άλλο», σημειώνει.  Την ερχόμενη εβδομάδα αναμένεται να ξεκινήσει η δίκη του 39χρονου γυναικοκτόνου. Πηγή: MEGA",https://www.athensvoice.gr/images/1074x600/jpg/files/2025-05-29/griva_kyriaki1__1_.jpg,2025,5,29
https://www.athensvoice.gr/epikairotita/koinonia/906739/gunaikoktonia-sti-nea-halkidona-profulakistike-o-proin-sudrofos-tis-48hronis/,Γυναικοκτονία στη Νέα Χαλκηδόνα: Προφυλακίστηκε ο πρώην σύντροφος της 48χρονης,2025-05-29,14:32:02,Κοινωνια,Newsroom,Γυναικοκτονία στη Νέα Χαλκηδόνα: Προφυλακίστηκε ο πρώην σύντροφος της 48χρονης,Τι υποστήριξε στην απολογία του,"Προφυλακιστέος κρίθηκε μετά την απολογία του ο 41χρονος για τη δολοφονία της 48χρονης πρώην συντρόφου του, στη Νέα Χαλκηδόνα. Όπως αναφέρει η ΕΡΤ, αρνήθηκε ότι σκότωσε τη 48χρονη στη Νέα Χαλκηδόνα, επικαλούμενος την νεκροψία νεκροτομή του θύματος, βάσει της οποίας ο θάνατος της επήλθε μεταξύ 2.30 τα ξημερώματα και 10 το πρωί της επόμενης ημέρας, ενώ από το βιντεοληπτικο υλικό που συνέλεξε η αστυνομία φαίνεται ο ίδιος να βγαίνει από το διαμέρισμα της στις 1.30. Αναφορικά με το dna που βρέθηκε στα νύχια του θύματος, ο 41χρονος υποστηρίζει ότι προηγουμένως ήρθαν σε ερωτική επαφή και δεν είναι από πάλη του θύματος στην προσπάθεια να γλιτώσει. Είναι σε εξέλιξη βρίσκεται η απολογία του συντρόφου, της 48χρονης Σύριας, που εντοπίστηκε νεκρή στο σπίτι της, τα ξημερώματα του περασμένου Σαββάτου, στη Νέα Χαλκηδόνα. Κατηγορείται για ανθρωποκτονία με δόλο σε ήρεμη ψυχική κατάσταση. Κατηγορείται για το βαρύ κακούργημα της ανθρωποκτονίας με δόλο σε ήρεμη ψυχική κατάσταση σε βάρος μέλους της οικογένειας. ",https://www.athensvoice.gr/images/1074x600/1/jpg/files/2025-05-29/nea-xalkidona.jpg,2025,5,29
https://www.athensvoice.gr/epikairotita/koinonia/906011/i-skala-tou-thanatou-i-gunaikoktonia-tis-hrusoulas-vlahou-pou-parousiastike-os-atuhima/,Η σκάλα του θανάτου: Η γυναικοκτονία της Χρυσούλας Βλάχου που παρουσιάστηκε ως ατύχημα,2025-05-28,11:44:00,Κοινωνια,Μιμή Φιλιππίδη,Χρυσούλα Βλάχου: Ένα ατύχημα που αποδείχθηκε φρικτή γυναικοκτονία και ένα σύστημα που άργησε να αποδώσει δικαιοσύνη,7 χρόνια σιωπής και η φωτογραφία που αποκάλυψε τον φονιά,"Στις 23 Αυγούστου 2010, η 31χρονη Χρυσούλα Βλάχου βρέθηκε νεκρή στο σπίτι της, μέσα σε μια λίμνη αίματος. Το γεγονός καταγράφηκε ως ατύχημα, με τον σύζυγό της να υποστηρίζει πως η άτυχη γυναίκα έπεσε από την εσωτερική σκάλα του σπιτιού τους. Ο ίδιος κάλεσε ασθενοφόρο του ΕΚΑΒ που έφτασε μαζί με την αστυνομία, η οποία αρκέστηκε στη διαπίστωση του θανάτου της άτυχης γυναίκας και τη μεταφορά της σορού της για νεκροψία. Η αρχική θεωρία ότι επρόκειτο για ατύχημα στην πορεία ανατράπηκε. Η έρευνα της υπόθεσης εστίασε στην πιθανότητα γυναικοκτονίας και ο σύζυγός της Χρυσούλας Βλάχου καταδικάστηκε τελικά για τη γυναικοκτονία της, διαψεύδοντας την αρχική θεωρία του ατυχήματος. Εδώ συμβαίνει το πρώτο παράλογο στην υπόθεση του θανάτου της Χρυσούλας, που δυστυχώς θα αποτελούσε ένα από τα τραγικότερα λάθη στον χειρισμό της υπόθεσης. Μετά την περάτωση της πρόχειρης προανακριτικής αυτοψίας, επετράπη στους συγγενείς να καθαρίσουν τον χώρο, χωρίς να κληθεί ο ιατροδικαστής υπηρεσίας να προβεί στην αυτοψία και καταγραφή του χώρου. Δεν λήφθηκαν αποτυπώματα, δεν λήφθηκε DNA από τα νύχια του θύματος και, το χειρότερο, δεν υπήρξε έκθεση αυτοψίας. Ο ιατροδικαστής στο πόρισμά του ως προς την αιτία θανάτου έγραψε πως οφειλόταν σε ατύχημα, συγκεκριμένα «πτώση εξ ύψους», γεγονός που καταγράφηκε και στο πιστοποιητικό θανάτου. Στον τόπο του συμβάντος όμως είχε βρεθεί ένας ευσυνείδητος αστυνομικός ο οποίος τράβηξε φωτογραφίες του χώρου και της θανούσης, τις οποίες απέστειλε στο εγκληματολογικό εργαστήριο. Όταν παρέλαβε ο ιατροδικαστής τις φωτογραφίες και διενήργησε νεκροψία - νεκροτομή διαπίστωσε ότι όλα τα ευρήματα σε συνδυασμό με το φωτογραφικό υλικό μαρτυρούσαν πως επρόκειτο για εγκληματική ενέργεια. Συντάχθηκε ιατροδικαστική έκθεση η οποία περιέγραφε αναλυτικά ότι το θύμα είχε τραύματα στο κεφάλι, ενώ η αιτία θανάτου ήταν «πλήξεις από αμβλύ όργανο» που δέχθηκε και της προκάλεσαν βαριές κρανιοεγκεφαλικές κακώσεις. Δύο μέρες αργότερα, οι οικείοι της άτυχης γυναίκας ενημερώθηκαν από την Αστυνομία ότι έπρεπε να γίνει αυτοψία στον χώρο αφού ο ιατροδικαστής, μέσω των φωτογραφιών που είχε στην κατοχή της η αστυνομία, έκρινε ότι πρόκειται για χώρο εγκλήματος και όχι τόπο ατυχήματος. Η αστυνομία ξεκίνησε μια μακρά διαδρομή για την εξιχνίαση της υπόθεσης. Από τα στοιχεία της δικογραφίας και τα διαβιβαστικά που έγιναν, το έγγραφο του ΑΤ Κοζάνης προς τον Εισαγγελέα Κοζάνης που ζητούσε να γίνει άρση του του τηλεφωνικού απορρήτου, ανέφερε έρευνα για ανθρωποκτονία με ημερομηνία 18.10.2010. Αλλά, ενώ υπήρχαν ενδείξεις και υπόνοιες για εγκληματική ενέργεια, το έγγραφο παρέμεινε στο ΑΤ περίπου 1,5 χρόνο και μετά διαβιβάστηκε στο Τμήμα Ασφαλείας Κοζάνης και τελικά το 2012 διαβιβάστηκε στην Εισαγγελία Κοζάνης. Το 2013 ο ανακριτής ξανάνοιξε την υπόθεση και κάλεσε τους συγγενείς του θύματος για καταθέσεις. Το 2014 ο σύζυγός της Χρυσούλας Βλάχου βρέθηκε ενώπιον ανακριτή και εισαγγελέα, όπου απολογήθηκε και του ασκήθηκε ποινική δίωξη για γυναικοκτονία σε ήρεμη ψυχική κατάσταση. Στις 12 Ιανουαρίου 2017 ο 43χρονος σύζυγος της Χρυσούλας Βλάχου, Νίκος Σ., κάθισε στο εδώλιο του κατηγορουμένου ενώπιον των δικαστών του Μικτού Ορκωτού Δικαστηρίου Φλώρινας αντιμέτωπος με την κατηγορία της ανθρωποκτονίας από πρόθεση. Η ακροαματική διαδικασία ξεκίνησε με τις καταθέσεις των μαρτύρων οι οποίοι περιέγραψαν όσα αφορούσαν την υπόθεση, έτσι όπως τα βίωσαν. Η κουνιάδα και οι ξαδέρφες της της Χρυσούλας, που ήταν οι πιο κοντινοί της άνθρωποι, σκιαγράφησαν το προφίλ του κατηγορούμενου ως ατόμου γεμάτο μίσος και θυμό, το οποίο είχε βιαιοπραγήσει επανειλημμένα εναντίον της γυναίκας του. Σύμφωνα με τα λεγόμενα τους, η αδικοχαμένη φοβόταν τον σύζυγό της, έδειχνε συνεχώς ψυχικά κακοποιημένη, ενώ το σπίτι της στερούταν τα αναγκαία. Ιδιαίτερος λόγος έγινε για την πεθερά της Χρυσούλας, η οποία μεγάλωνε το παιδί «κατ’ απαίτηση του συζύγου» επιβάλλοντας δικούς της κανόνες ανατροφής στο παιδί της θανούσας, ενώ έγινε εκτενής αναφορά στην παράλληλη σχέση του κατηγορούμενου με άλλη γυναίκα την οποία παντρεύτηκε ένα χρόνο μετά τον θάνατο της Χρυσούλας Βλάχου. Όσα είπε η μητέρα του δράστη Η μητέρα του κατηγορούμενου στη μαρτυρία της μίλησε για μια ωραία οικογένεια που είχε ο γιος της χωρίς να έχει γνώση τυχόν προβλημάτων του ζευγαριού. Ανέφερε πως ήταν πιθανό η συγχωρεμένη να άνοιξε την πόρτα σε κάποιον άγνωστο που διέπραξε το έγκλημα. Το γεγονός ότι ο κατηγορούμενος δεν κάλεσε άμεσα το ΕΚΑΒ, αλλά τον κουνιάδο του, προσπάθησε να το αιτιολογήσει ως συμπεριφορά που ήταν αποτέλεσμα αγωνίας και πανικού. Όταν κατέθεσε ο πατέρας του κατηγορούμενου έστρεψε τα βέλη του εναντίον της οικογένειας του θύματος. Εξήρε τον ρόλο του γιου του για όσα πρόσφερε όχι μόνο στην οικογένειά του αλλά και στους συγγενείς του θύματος αφήνοντας να εννοηθεί ότι ο κατηγορούμενος γιος του υπήρξε «θύμα εκμετάλλευσης» από την οικογένεια της θανούσης. Ο κατηγορούμενος στην κατάθεσή του υποστήριξε ότι η γυναίκα του λιποθύμησε κι έπεσε, αφού συχνά είχε ανάλογα λιποθυμικά επεισόδια. Ανέφερε ότι δεν πίστευε ότι μπορεί να τη σκότωσε κάποιος τρίτος. Όταν την είδε αιμόφυρτη στο πάτωμα η πρώτη του σκέψη ήταν να τη μεταφέρει στο νοσοκομείο και όχι να καλέσει το ασθενοφόρο. Δεν τα κατάφερε και ζήτησε τη βοήθεια του μικρού αδερφού της αλλά και των γειτόνων χωρίς να βρει ανταπόκριση. Δεν ήταν σίγουρος για το πόση ώρα έμεινε στο σπίτι το κρίσιμο εκείνο διάστημα θεωρώντας ότι η ακρίβεια στις ώρες των γεγονότων μετά από τόσα χρόνια δεν έχουν τόση σημασία. Χαρακτήρισε ψεύτες τους συγγενείς της θανούσης, οι οποίοι μιλούσαν για βιαιότητα, ξυλοδαρμούς, έλλειψη των αναγκαίων και απόσταση του ζευγαριού από την υπόλοιπη οικογένεια. «Ποτέ δεν τσακωθήκαμε» είπε, «πληρώναμε και για άλλους», συνέχισε, τονίζοντας ότι είχαν μεζονέτα και την ημέρα του θανάτου της Χρυσούλας Βλάχου θα της αγόραζε και αυτοκίνητο. Η εισαγγελέας της Φλώρινας στην αγόρευσή της επεσήμανε τα λάθη και τις παραλείψεις των αρχών που διαπράχθηκαν στον χειρισμό της υπόθεσης και συνέβαλαν στην καθυστέρηση της εξιχνίασης και απόδοσης δικαιοσύνης. Ζήτησε από το δικαστήριο να κρίνει τον κατηγορούμενο ένοχο της κατηγορίας και να τον καταδικάσει. Το Μικτό Ορκωτό Δικαστήριο μετά από 6,5 χρόνια και 7 συνεχόμενες συνεδριάσεις έκρινε ομόφωνα ένοχο τον Νίκο Σ., σύζυγο της Χρυσούλας Βλάχου, για τη γυναικοκτονία της και του επέβαλε 20ετή ποινή φυλάκισης, αναγνωρίζοντάς του το ελαφρυντικό του πρότερου έντιμου βίου. Ο καταδικασθείς άσκησε έφεση, που είχε ανασταλτικό χαρακτήρα, πράγμα που του έδωσε το δικαίωμα να παραμείνει ελεύθερος μέχρι την εκδίκαση της υπόθεσης στο Εφετείο, με περιοριστικούς όρους της εξόδου από τη χώρα και της εμφάνισή του κάθε 15 μέρες στο Αστυνομικό Τμήμα Κοζάνης. Η υπόθεση έλαβε τέλος με την απόφαση του Αρείου Πάγου καθώς ο κατηγορούμενος συζυγοκτόνος είχε ασκήσει έφεση τον Μάιο του 2021, όπου σε δεύτερο βαθμό κρίθηκε ομόφωνα ένοχος για τη γυναικοκτονία της συζύγου του σε ήρεμη ψυχική κατάσταση και καταδικάστηκε σε ισόβια ποινή φυλάκισης χωρίς ελαφρυντικά. Στα διεθνή εγκληματολογικά χρονικά, μια πανομοιότυπη υπόθεση γυναικοκτονίας που αρχικά παρουσιάστηκε ως ατύχημα είναι η υπόθεση του Μάικλ Πίτερσον που έγινε ντοκιμαντέρ στο Netflix «The Staircase» και μίνι σειρά στο HBO. Στην πολύκροτη δίκη του Μάικλ Πίτερσον κλήθηκαν να καταθέσουν και από την Πολιτική Αγωγή και από την υπεράσπιση κορυφαίοι ιατροδικαστές ως ειδήμονες για τις πιτσιλιές αίματος του θύματος που είχαν εκτιναχθεί στους τοίχους. Στην υπόθεση γυναικοκτονίας της Χρυσούλας Βλάχου, παρά τις πλημμέλειες και παραλείψεις της αστυνομίας που συνέβαλαν στην καθυστέρηση απόδοσης της δικαιοσύνης, η εξιχνίαση προέκυψε χάρη στην ευσυνειδησία ενός αστυνομικού που τράβηξε φωτογραφίες από τον χώρο του συμβάντος, τις απέστειλε στο εγκληματολογικό εργαστήριο και έτσι ο ιατροδικαστής έκρινε ότι επρόκειτο για χώρο εγκλήματος και όχι τόπο ατυχήματος. → Ακούστε εδώ τα Podcast Criminal minds | Διάσημα εγκλήματα που συγκλόνισαν την Ελλάδα και τον κόσμο",https://www.athensvoice.gr/images/1074x600/1/jpg/files/2025-05-26/hrusoula-vlahou01.jpg,2025,5,28
https://www.athensvoice.gr/epikairotita/ellada/906448/gunaikoktonia-stin-polonia-ekdidetai-stin-patrida-tou-o-17hronos-polonos/,Γυναικοκτονία στην Πολωνία: Εκδίδεται στην πατρίδα του ο 17χρονος Πολωνός,2025-05-28,11:06:51,Ελλαδα,Newsroom,Γυναικοκτονία στην Πολωνία: Εκδίδεται στην πατρίδα του ο 17χρονος Πολωνός - Το Συμβούλιο Εφετών Θεσσαλονίκης έδωσε το «πράσινο φως»,Το Συμβούλιο Εφετών Θεσσαλονίκης έδωσε το «πράσινο φως»,"Το Συμβούλιο Εφετών Θεσσαλονίκης αποφάσισε την έκδοση του 17χρονου Πολωνού στις αρχές της πατρίδας του, προκειμένου να δικαστεί για τη φερόμενη εμπλοκή του στη δολοφονία μιας 16χρονης συμπατριώτισσάς του. Το έγκλημα, σύμφωνα με τα πολωνικά διωκτικά έγγραφα, έλαβε χώρα στις 23 Απριλίου στην πόλη Μλάβα, στη βορειοανατολική Πολωνία. Ο ανήλικος συνελήφθη τρεις ημέρες αργότερα στην Κατερίνη, όπου είχε ταξιδέψει με σχολική εκδρομή. Το μεσημέρι της Τετάρτης 28 Μαΐου, το αρμόδιο δικαστικό συμβούλιο της Θεσσαλονίκης συνεδρίασε και γνωμοδότησε θετικά στο αίτημα των πολωνικών αρχών, το οποίο βασίζεται σε Ευρωπαϊκό Ένταλμα Σύλληψης. Κατά τη διάρκεια της διαδικασίας, η μητέρα του 17χρονου κατέθεσε ως μάρτυρας, εκφράζοντας τον φόβο της για την ασφάλεια του παιδιού της και της οικογένειάς τους. «Από την 1η Μαΐου δεχόμαστε απειλές από συγγενείς και φίλους του θύματος. Ο αδελφός και ο θείος της 16χρονης κρατούνται στη φυλακή και απειλούν ότι θα του φερθούν όπως του αξίζει. Η κοινωνία είναι ξεσηκωμένη εναντίον του, γίνονται διαδηλώσεις, υπάρχει μίσος», ανέφερε χαρακτηριστικά. Η υπεράσπιση του κατηγορούμενου δήλωσε αντίθετη στην έκδοσή του, τονίζοντας ότι ο νεαρός επιθυμεί να δικαστεί στην Ελλάδα. Σύμφωνα με τη δικηγόρο του, ο φόβος για την ακεραιότητά του είναι έντονος, καθώς έχουν γίνει δεκάδες απειλές εις βάρος του και της οικογένειάς του μετά την αποκάλυψη της υπόθεσης. Η ανησυχία εντείνεται από το γεγονός ότι, βάσει του πολωνικού δικαίου, ο 17χρονος θα αντιμετωπιστεί ως ενήλικος και θα κρατηθεί σε φυλακή ανηλίκων κοντά στον τόπο κατοικίας του — στον ίδιο χώρο όπου κρατούνται και συγγενείς του θύματος. «Φοβάμαι πολύ γιατί έμαθα τι γίνεται στις φυλακές. Ο θείος και ο αδελφός της (σ.σ. θανούσας) είναι και αυτοί στη φυλακή που θα μεταφερθώ και εγώ. Εδώ θα είναι καλύτερα γιατί εκεί υπάρχει μίσος. Αν γυρίσω στην Πολωνία θα δεχτώ επίθεση. Θέλω να μείνω στην Ελλάδα», υποστήριξε ο κατηγορούμενος στην απολογία του. Παρά τους ισχυρισμούς της υπεράσπισης και τους φόβους της οικογένειας, το Συμβούλιο Εφετών έκρινε πως πληρούνται οι προϋποθέσεις για την έκδοσή του. Πλέον, η τελική απόφαση αναμένεται να επικυρωθεί από τον Υπουργό Δικαιοσύνης, ο οποίος έχει τον τελευταίο λόγο για την παράδοση του ανηλίκου στις πολωνικές αρχές.",https://www.athensvoice.gr/images/1074x600/jpg/files/2025-05-06/ginaikoktonia_polonia.jpg,2025,5,28
https://www.athensvoice.gr/epikairotita/koinonia/905948/gunaikoktonia-sti-nea-halkidona-afados-o-proin-sudrofos-tis-48hronis/,Γυναικοκτονία στη Νέα Χαλκηδόνα: Άφαντος ο πρώην σύντροφος της 48χρονης,2025-05-26,07:39:12,Κοινωνια,Γιώργος Σόμπολος,Το χρονικό της γυναικοκτονίας στη Νέα Χαλκηδόνα με θύμα 48χρονη,Ανθρωποκυνηγητό για τη σύλληψη του δράστη του εγκλήματος,"Άκαρπες παραμένουν οι έρευνες των αστυνομικών για τον εντοπισμό του άνδρα που φέρεται να σκότωσε την πρώην σύντροφο του μέσα στο σπίτι της στη Νέα Χαλκηδόνα το πρωί της Παρασκευής (23.5). Πρόκειται για έναν διανομέα που είχε σχέσεις για λίγο καιρό με την 48χρονη γυναίκα που εντοπίστηκε νεκρή μέσα στο σπίτι της στη Νέα Χαλκηδόνα. Ο ίδιος, δεν μπορούσε να δεχθεί με κανέναν τρόπο πως η 48χρονη του ζήτησε να χωρίσουν και συχνά δημιουργούσε σκηνές στο σπίτι της, καλώντας τη να δώσει στη σχέση τους μια ακόμη ευκαιρία. Το φονικό, σημειώθηκε το πρωί της Παρασκευής, με τον δράστη να πνίγει τη γυναίκα. Το θύμα, εντόπισε λίγες ώρες αργότερα ο γιος της γυναίκας, ένα από τα τρία παιδιά που είχε αποκτήσει κατά τον γάμο με ομοεθνή της. Το ζευγάρι είχε χωρίσει πριν από αρκετό καιρό και τα παιδιά διέμεναν με τον πατέρα τους. Η 48χρονη, εργαζόταν όπου έβρισκε για να μπορεί να συντηρηθεί και πρόσφατα είχε μετακομίσει στο υπόγειο διαμέρισμα της οδού Περικλέους στη Νέα Χαλκηδόνα. Την ίδια περίοδο, έπιασε δουλειά στην κουζίνα γνωστό εστιατορίου της περιοχής όπου έδειχνε να είναι ιδιαίτερα χαρούμενη. Οι αστυνομικοί έχουν εξαπολύσει ανθρωποκυνηγητό για να εντοπίσουν τον φερόμενο ως δράστη, ο οποίος έχει εξαφανιστεί από την εργασία του αλλά και τα στέκια στα οποία κινείτο μέχρι πρόσφατα. Προς το παρόν, όλα τα στοιχεία οδηγούν προς τον συγκεκριμένο άνδρα και οι αστυνομικοί αναμένουν κάποια ακόμη πορίσματα ερευνών προκειμένου να ζητήσουν από τον αρμόδιο ανακριτή να εκδώσει ένταλμα σύλληψης σε βάρος του. Η κηδεία της 48χρονης γυναίκας αναμένεται να πραγματοποιηθεί τις επόμενες ημέρες.",https://www.athensvoice.gr/images/1074x600/jpg/files/gynaikoktonia_48xroni_nea_xalkidona.jpg,2025,5,26
https://www.athensvoice.gr/epikairotita/koinonia/903444/i-gunaikoktonia-tis-doras-zaharia-sti-rodo-kai-i-koinoniki-siopi-os-sunenohos/,Η γυναικοκτονία της Ντόρας Ζαχαριά στη Ρόδο και η κοινωνική σιωπή ως συνένοχος,2025-05-13,11:10:00,Κοινωνια,Μιμή Φιλιππίδη,Η γυναικοκτονία της Ντόρας Ζαχαριά στη Ρόδο και το καθρέφτισμα της πατριαρχίας,"Την αγαπούσε πολύ; Όχι, την έλεγχε και τη σκότωσε - και η κοινωνία γνώριζε, αλλά απέτυχε να αποτρέψει τον χαμό μιας νέας γυναίκας","Μια τραγική γυναικοκτονία στη Ρόδο το 2021 φανερώνει τη διαφορετική οπτική που μπορεί να έχουν οι άνθρωποι για το ίδιο γεγονός και την αδυναμία τους να δουν την παθολογία του δράστη, ο οποίος δηλώνει την αγάπη του για το θύμα ως κίνητρο του εγκλήματος. Ένας 40χρονος άνδρας, ο Κώστας Μοίρας, έστησε καρτέρι σε μια 31χρονη με την οποία είχε χωρίσει πρόσφατα μετά από σχέση δυο μηνών. Το θύμα ήταν η 31χρονη Ντόρα Ζαχαριά. Ο άνδρας εκτέλεσε τη γυναίκα με κυνηγετική καραμπίνα και αυτοκτόνησε με το ίδιο όπλο λίγο αργότερα. Ένα άγνωστο αυτοκίνητο περίμενε λίγα μέτρα μακριά από το δικό της που ήταν σταθμευμένο και όταν η κοπέλα πλησίασε, την ώρα που προσπάθησε να μπει στο αυτοκίνητο, την εκτέλεσε με δύο σφαίρες εν ψυχρώ. Στο σημείο μετέβησαν αμέσως ισχυρές αστυνομικές δυνάμεις. Κλήθηκε ο ιατροδικαστής και ειδοποιήθηκε και ο Εισαγγελέας. Οι αστυνομικές αρχές εξαπέλυσαν ανθρωποκυνηγητό για τη σύλληψη του δράστη. Λίγα λεπτά αργότερα, αστυνομία και ΕΚΑΒ έλαβαν κλήση να πάνε σε σπίτι κοντά στον συνοικισμό Θεοτόκος, όπου είχε ακουστεί πυροβολισμός. Οι αστυνομικοί όταν έφθασαν εκεί διαπίστωσαν ότι ένα άτομο ηλικίας 40 ετών είχε αυτοπυροβοληθεί μέσα στο σπίτι του. Ήταν ο δράστης του φονικού. Οι αστυνομικοί βρήκαν σημείωμα, όπου ο Κώστας Μοίρας έγραφε: «δεν έχει νόημα η ΖΩΗ ΜΟΥ χωρίς τη μικρή μου». Η μητέρα του δράστη δήλωνε σε δημοσιογράφους: «Το παιδί μου είναι ψυχούλα, την αγαπούσε πολύ... είναι καλό παιδί, είναι ψυχούλα σας λέω, δεν το λέω επειδή είμαι μάνα του... Παιδεύτηκε το παιδί μου πολύ, πόνεσε και δεν άντεξε, πόνεσε... πόνεσε... Έφτασε στα όριά του, την αγαπούσε πολύ. Την αγαπούσε πολύ κι εκείνη έφυγε. Μόνο αυτό θα πω τίποτε άλλο. Χρυσό παιδί ήταν το παιδί μου». Ενώ ο πατέρας του πρόσθετε: «Είχα ένα θαυμάσιο παιδί, ένα καλό παιδί, αυτό μόνο έχω να πω». Ταυτόχρονα, η πρώην σύζυγος του δράστη έκανε συγκλονιστικές αποκαλύψεις για το παρελθόν του 40χρονου γυναικοκτόνου: Είχε «βεβαρημένο» παρελθόν, είχε δείξει επιθετική συμπεριφορά απέναντί της και μάλιστα είχε χρησιμοποιήσει ξανά όπλο. Η γυναίκα που είχε τελέσει μαζί του πολιτικό γάμο το 2011 αποκάλυπτε ότι ο έγγαμος βίος τους παρουσίασε από την αρχή πολλά προβλήματα, αποκλειστικά εξαιτίας της συμπεριφοράς του, καθώς σε κάθε διαφωνία τους έσπαγε ό,τι έβρισκε μπροστά του, μιλούσε απαξιωτικά για εκείνη και την οικογένειά της, την έβριζε και τη χτυπούσε, προσπαθούσε να την μειώσει ως άνθρωπο και ως γυναίκα και δεν βοηθούσε καθόλου στις οικογενειακές ανάγκες. Όντας σε διάσταση μαζί του, προσέφυγε στα αστικά και ποινικά δικαστήρια με αίτημα την έκδοση απόφασης που θα του απαγόρευε να πλησιάζει την ίδια, την κατοικία και τον τόπο εργασίας της, στα 500 μέτρα. Σε μια περίσταση με την απειλή όπλου την απήγαγε και την έβαλε να οδηγεί το αυτοκίνητό της, ενώ ο ίδιος βρισκόταν στο πίσω κάθισμα με την κάννη του όπλου να τη σημαδεύει. Την υποχρέωσε να κοιμηθούν σε ξενοδοχείο, ενώ μετά από μήνυσή της και ενώ είχε τελειώσει το αυτόφωρο, σκαρφάλωσε τον μαντρότοιχο του σπιτιού της και επιχείρησε να την πλησιάσει, αλλά εκδιώχθηκε από ιδιωτικό αστυνομικό που είχε προσλάβει ο πατέρας της για την ασφάλειά της. Σχετικά με τη γυναικοκτονία της Ντόρας Ζαχαριά, η γυναίκα δήλωσε: «όλοι γνώριζαν, αλλά έκαναν τα στραβά μάτια». Προφανώς όχι όλοι. Δεν είχαν όλοι την ίδια ματιά στα γεγονότα. Οι γονείς του έκαναν λόγο για έγκλημα πάθους -αλλά πάθος δεν είναι μόνο ο έρωτας, η είναι και το μίσος, η οργή, η έπαρση, ο φθόνος, η απληστία και πολλά άλλα. Το απέδιδαν... στην αγάπη του για τη Ντόρα. Ο δράστης δεν αγαπούσε τη Ντόρα Ζαχαριά, όπως ίσως δεν αγαπούσε ούτε τον ίδιο του τον εαυτό, αφού αυτοκτόνησε. Και σίγουρα δεν έφταιγε η κοπέλα που «έφυγε, τον πόνεσε και τον έφτασε στα όριά του». Αν οι γονείς είχαν αντιληφθεί το επαναλαμβανόμενο μοτίβο συμπεριφοράς του στις σχέσεις του με τις γυναίκες, ίσως με τη βοήθεια ενός ειδικού ψυχικής υγείας είχαν αποτρέψει το κακό. Αλλά οι γονείς του ήταν εκείνοι που τον είχαν αναθρέψει, που είχαν διαμορφώσει τον συναισθηματικό του κόσμο. Η 31χρονη Ντόρα Ζαχαριά ήταν εκπαιδευτικός και έκανε σχέση με τον Κώστα Μοίρα, ιδιοκτήτη συνεργείου αυτοκινήτων, το 2021. Τα προβλήματα ξεκίνησαν το καλοκαίρι, όταν το ζευγάρι είχε πάει για διακοπές στην Κάλυμνο. «Εκεί άρχισαν όλα», σύμφωνα με τη θεία της. «Αυτός τη ζήλευε. Το κορίτσι μας είχε γνωστούς πολλούς στο νησί που είχαν πάει. Κι αυτός της έκανε σκηνές. Να μη μιλά με τους φίλους της, να μη μιλά με τα ξαδέλφια της. Κι εκεί αποφάσισε η Ντόρα ότι δεν μπορεί να μείνει μαζί του. Όταν επέστρεψε είπε να λήξει τη σχέση. Κι αυτό έκανε». Η Ντόρα Ζαχαριά έφυγε από το σπίτι στις 13/9 και επέστρεψε στο πατρικό της. Όπως έγινε γνωστό, το διάστημα αυτό, από την αποχώρηση της γυναίκας από το σπίτι έως την δολοφονία της, δεν είχαν επαφές, ωστόσο πληροφορίες αναφέρουν ότι την παρακολουθούσε. Η ίδια τον είχε εντοπίσει, ενώ αποχωρούσε από το σπίτι παιδιού με ειδικές ανάγκες στο οποίο έκανε μαθήματα. Μια φίλη της Ντόρας Ζαχαριά περιέγραψε τα όσα ζούσε το θύμα τους τελευταίους μήνες. Η Ντόρα της είχε εκμυστηρευθεί πως ενώ στην αρχή η σχέση της με τον 40χρονο ήταν καλή, από τη στιγμή που αποφάσισαν να ζήσουν μαζί άλλαξε η συμπεριφορά του. Ένα βράδυ την είχε κλειδώσει έξω από το σπίτι τους κατηγορώντας την ότι άργησε να γυρίσει. Άλλες φορές της απαγόρευε να βγει στο μπαλκόνι να καπνίσει, ενώ δεν της επέτρεπε να βλέπει τις φίλες της. Είχε χακάρει τον υπολογιστή της και είχε διαγράψει φωτογραφίες της, όπως ανακάλυψε η Ντόρα μετά την προσφυγή της στη Δίωξη Ηλεκτρονικού Εγκλήματος. Μόλις πέντε ημέρες πριν την αποτρόπαια γυναικοκτονία, η 31χρονη είχε εκμυστηρευθεί στην ξαδέλφη της τους φόβους της, λέγοντας: «Ευτυχώς που έφυγα γιατί μπορεί να κατέληγα όπως οι υπόλοιπες κοπέλες που βλέπουμε στις ειδήσεις». Οι γονείς της Ντόρας Ζαχαριά είπαν ότι ο 40χρονος δράστης ζήλευε την κόρη τους, η οποία ήθελε να ολοκληρώσει το μεταπτυχιακό της και να αφιερωθεί στα παιδιά στα οποία έκανε μαθήματα. «Κάποια στιγμή μου λέει ""μαμά θα μείνουμε μαζί, δεν θέλω να μπλέξουμε οικογένειες"". Μου έλεγε ""έχω το μεταπτυχιακό, δεν θέλω επισκέπτες, θέλω να έχω το γραφείο μου"". Έμειναν μαζί από τον Ιούλιο. Τον Αύγουστο πήγαν διακοπές 2-3 εβδομάδες. Εκεί κάτι έγινε στην Κάλυμνο, και έδειξε άλλον εαυτό. Της έλεγε ""δεν θα βγεις έξω"". Άφηνε το κλειδί πίσω από την πόρτα για να βλέπει τι ώρα γυρνάει». Όπως ανέφερε η μητέρα του θύματος, η κόρη της τής εκμυστηρεύτηκε μετά τις διακοπές ότι σκοπεύει να χωρίσει. «Μια μέρα με πήρε 4 η ώρα τα ξημερώματα η κόρη μου και μου λέει ""μαμά είναι τρελός αυτός ο άνθρωπος, έχει πρόβλημα. Θέλω να χωρίσω""». Και πρόσθεσε «είχε αδυνατίσει, είχε λιώσει το παιδί μου». Στην ερώτηση αν περίμεναν τέτοια τραγική εξέλιξη για τη σχέση της κόρης τους ο πατέρας της 31χρονης είπε «φοβόμουν λίγο αλλά δεν είχε πάει το μυαλό μας σε κάτι τέτοιο. Είχε θέμα ο άνθρωπος. Ήρθε και μας βρήκε και μας είπε ότι εσείς δεν βοηθάτε. Η συμπεριφορά του ήταν απαράδεκτη. Μεταξύ άλλων, έλεγε στο θύμα ότι ""δεν θέλω να βλέπεις τηλεόραση μόνη σου. Θέλω όταν πάω για ύπνο να κοιμάσαι, δε θέλω να βγαίνεις"". Την παρακολουθούσε. Ήξερε τι ώρα σχολάει και την περίμενε έξω από το σπίτι της φίλη της. Της είχε στήσει καρτέρι. Τις τελευταίες μέρες τον φοβόταν πολύ» σχολίασε η τραγική μητέρα για τη μέρα του φόνου. Ένας αυτόπτης μάρτυρας, ο οποίος διατηρεί επιχείρηση στο σημείο της δολοφονικής επίθεσης, όταν άκουσε τον πυροβολισμό, βγήκε αμέσως έξω και αντίκρισε την άτυχη γυναίκα αιμόφυρτη στο πεζοδρόμιο, με τραύμα στον αριστερό κρόταφο. Η Αστυνομία έφτασε αμέσως στο σημείο ενώ και το ασθενοφόρο του ΕΚΑΒ ήταν εκεί μέσα σε λίγα λεπτά. Όμως ήταν δυστυχώς αργά για τη Ντόρα Ζαχαριά. → Ακούστε εδώ τα Podcast Criminal minds | Διάσημα εγκλήματα που συγκλόνισαν την Ελλάδα και τον κόσμο",https://www.athensvoice.gr/images/1074x600/1/jpg/files/2025-05-12/dora-zaharia14.jpg,2025,5,13
https://www.athensvoice.gr/epikairotita/koinonia/902559/gunaikoktonia-16hronis-stin-polonia/,Γυναικοκτονία 16χρονης: Εξοργίζει η μητέρα του δράστη με νέα ανάρτησή της,2025-05-06,15:05:00,Κοινωνια,Newsroom,"Γυναικοκτονία 16χρονης από την Πολωνία: Η αινιγματική ανάρτηση της μητέρας του δράστη που καλεί να ""μην καταστρέψουν το πάθος του γιου της""",Βίντεο ντοκουμέντo με τις τελευταίες κινήσεις της 16χρονης Μάγια πριν τη φρικτή δολοφονία της,"Πολλά παραμένουν τα θολά σημεία γύρω από τη γυναικοκτονία της 16χρονης Μάγια στην Πολωνία. Οι αινιγματικές αναρτήσεις, οι αιχμηρές τοποθετήσεις και οι δηλώσεις με υπονοούμενα τόσο για τον φερόμενο ως γυναικοκτόνο όσο και για το επίσης ανήλικο θύμα, πλαισιώνουν για ακόμα μια μέρα τις εξελίξεις της αστυνομικής έρευνας, την ίδα ώρα που αναμένεται η έκδοση του 17χρονου από την Ελλάδα στην Πολωνία. Η εκπομπή Live News παρουσίασε σήμερα εικόνες που κατέγραψαν κάμερες ασφαλείας της περιοχής, τα τελευταία μηνύματα που έστειλε σε φίλη της η αδικοχαμένη μαθήτρια και τις νέες αντιδράσεις στενών συγγενών της που περιμένουν να μάθουν όλη την αλήθεια. Στο βίντεο φαίνεται η Μάγια να βγαίνει από το σπίτι της και να κοιτάει προς τα πίσω, πιθανότατα τη μητέρα της. Λίγη ώρα αργότερα φαίνεται να περνάει απέναντι από το σπίτι του 17χρονου κατηγορούμενου. Είναι ολομόναχη και συνεχίζει για να φτάσει στον προορισμό της. Όπως λέει η μητέρα της, ήξερε ότι η κόρη της θα συναντούσε τον ανήλικο, που σήμερα θεωρείται ως ο πιο βασικός ύποπτος για το έγκλημα. «Φεύγει από το σπίτι της, συνέχιζε να κοιτάει τη μαμά της και η επόμενη καταγραφή της Μάγιας που έχουμε είναι να περπατάει στον δρόμο. Η μητέρα του Μπάρτεκ έκανε την ανάρτηση που την δείχνει να περπατάει στον δρόμο απέναντι από το σπίτι τους προς το συγκεκριμένο κατάστημα. Πιθανότατα είχε κανονίσει να τη συναντήσει εκεί», λέει η ξαδέρφη της 16χρονης. «Το σπίτι είναι απέναντι, ενώ το εργοστάσιο βρίσκεται στην εντελώς αντίθετη πλευρά, οπότε θα έπρεπε να πάει πιο μακριά μέχρι το συγκρότημα. Πιθανότατα ήθελε να δείξει ότι η Μάγια δεν πήγε στο σπίτι της. Στο σπίτι δεν ήταν, αλλά πιθανότατα ήταν στην επιχείρηση», συμπληρώνει. Το βίντεο δείχνει τη Μάγια να βρίσκεται απέναντι από το σπίτι του 17χρονου. Λίγα μόνο μέτρα παρακάτω όμως, βρίσκεται το ξυλουργείο της οικογένειας, εκεί που οι Αρχές θεωρούν ότι σημειώθηκε η φονική επίθεση. Στην ευρύτερη περιοχή βρέθηκε το κινητό της 16χρονης και λίγες μέρες αργότερα η σορός της κατακρεουργημένη.  Στην εκπομπή του Live News μίλησαν τα μέλη της πολωνικής αποστολής που έφτασαν με το πρόγραμμα Erasmus στην Κατερίνη την περασμένη εβδομάδα. Την Πρωτομαγιά, ο 17χρονος συνελήφθη. Στα πηγαδάκια των νεαρών συμμαθητών του 17χρονου το θέμα κυριαρχεί. «Ο φίλος μου, μου ανέφερε ότι αυτός και το κορίτσι είχαν τσακωθεί και πως αυτό συνδέεται με τον φόνο. Αυτό γνωρίζω. Δεν τον γνωρίζω προσωπικά τον 17χρονο αλλά γνωρίζω την κατάσταση σχετικά με τον ίδιο. Είναι πολύ κακό για τις σχολικές δραστηριότητες». Ο 17χρονος, που χθες οδηγήθηκε στα δικαστήρια Θεσσαλονίκης, παραμένει μακριά από τους συμμαθητές του, υπό αστυνομική κράτηση. Οι ελληνικές και οι πολωνικές Αρχές παραμένουν σε ανοιχτή γραμμή για την έκδοσή του στη χώρα του. Στην Πολωνία, οι φωτογραφίες του 17χρονου κατηγορούμενου κάνουν τον γύρο των social media. Κάποιοι, που δηλώνουν γνωστοί του, θεωρούν βέβαιο πως εκείνος είναι ο δολοφόνος της 16χρονης, παρά τα όσα ισχυρίζεται. Φίλη της 16χρονης υποστηρίζει ότι και πριν από τρία χρόνια ο φερόμενος ως δολοφόνος είχε επιτεθεί με άγριες διαθέσεις στο ανήλικο θύμα. «1η Μαΐου, πριν από ενός 22:00, ο Μπάρτεκ συλλαμβάνεται στην Ελλάδα. Ο νεαρός είχε ξυλοκοπήσει βάναυσα την Μάγια και το 2022 κατά τη διάρκεια ενός καυγά». Αποκαλυπτικός είναι και ο διάλογος που φέρεται να είχε η 16χρονη με φίλη της αναφορικά με το περιστατικό του ξυλοδαρμού: -Ει – Ναι; – Τσακώθηκα με τον G (το επίθετο του 17χρονου) και αυτός με χτύπησε τόσο δυνατά που μου σκίστηκε το φρύδι. Η μητέρα του 17χρονου κατηγορούμενου υποστηρίζει πως το παιδί της είναι αθώο. Πιστεύει και γράφει πως το έγκλημα προκάλεσε με τη συμπεριφορά της η 16χρονη Μάγια. Σε νέα της ανάρτηση, γράφει: «Αγαπητοί haters. Δεν έχω πλέον τη δύναμη και τον χρόνο να διαβάζω τα σχόλιά σας. Ωστόσο, θα απαντήσω σε ένα ζήτημα. Οι νέοι πρέπει να έχουν πάθη για την σωστή ανάπτυξή τους. Μην καταστρέφετε το πάθος του γιου μου. Τι κακό έχει το ότι βοηθούσε στο ξυλουργείο; Τι κακό έχει ότι έκανε πατίνι; Τι κακό έχει το ότι έχει καλλιτεχνικό και μουσικό ταλέντο; Τι κακό έχει ότι ασχολούνταν με πολεμικές τέχνες; Παρακαλώ αφήστε την υπόθεση στις Αρχές. Υπάρχουν τόσα δυσάρεστα σχόλια, εικασίες και συκοφαντίες που και εγώ δυσκολεύομαι πολύ. Επιπλέον, στη Μουάβα πεθαίνουν κι άλλοι άνθρωποι. Παρακαλώ, να προσέχετε τον εαυτό σας». Ο 17χρονος, μέσω της δικηγόρου Μαρίας Χαρτοματζίδου που τον εκπροσωπεί στην Ελλάδα, ζητάει να μην εκδοθεί στην Πολωνία. Όσον αφορά την μητέρα του 17χρονου κατηγορούμενου η κα Χαρτοματζίδου μέσω του Live News δήλωσε ότι «η μητέρα του 17χρονου διαψεύδει ότι κάνει αναρτήσεις στο facebook» για να συμπληρώσει η δικηγόρος «δεν έχει κουράγιο να μιλήσει σε κανέναν». Αναφερόμενη στο θύμα, η δικηγόρος είπε πως: «Μου έχει πει ο 17χρονος ότι τη γνώριζε, μου είπε για το διαδικτυακό bullying κι ότι και η κοπέλα αντιμετώπιζε θέματα. Είχε κοινωνική λειτουργό που την επιτηρούσε 4 χρόνια». Όπως ανέφερε ο Φίλιππος Τέτλα, μεταφραστής/κειμενογράφος, μιλώντας στο MEGA, ολοκληρώθηκε η νεκροψία της σορού της 16χρονης και σύμφωνα με αυτή η νεαρή έχασε την ζωή της λόγω πολλαπλών χτυπημάτων από αμβλύ αντικείμενο. ",https://www.athensvoice.gr/images/1074x600/jpg/files/2025-05-06/ginaikoktonia_polonia.jpg,2025,5,6
https://www.athensvoice.gr/epikairotita/ellada/902269/gunaikoktonia-stin-polonia-ston-eisaggelea-efeton-o-17hronos-polonos/,Γυναικοκτονία στην Πολωνία: Στον Εισαγγελέα Εφετών ο 17χρονος Πολωνός,2025-05-05,08:33:32,Ελλαδα,Newsroom,Γυναικοκτονία στην Πολωνία: Στον Εισαγγελέα Εφετών ο 17χρονος Πολωνός - Έχει εκδοθεί σε βάρος του Ευρωπαϊκό Ένταλμα Σύλληψη,Έχει εκδοθεί σε βάρος του Ευρωπαϊκό Ένταλμα Σύλληψη,"Ενώπιον του Εισαγγελέα Εφετών Θεσσαλονίκης οδηγείται σήμερα, Δευτέρα 5 Μαΐου, ο 17χρονος Πολωνός που κατηγορείται για τη δολοφονία και την καύση της 16χρονης φίλης του στην Πολωνία. Η διαδικασία αφορά την εκτέλεση του Ευρωπαϊκού Εντάλματος Σύλληψης που έχει εκδοθεί σε βάρος του, με στόχο την έκδοσή του στη χώρα του, όπου και θα δικαστεί για ανθρωποκτονία. Ο ανήλικος είχε φτάσει πρόσφατα στην Ελλάδα μέσω του προγράμματος Erasmus, διαμένοντας στην Κατερίνη. Το έγκλημα σημειώθηκε στην Πολωνία, ωστόσο η σορός της άτυχης κοπέλας δεν είχε εντοπιστεί για αρκετές ημέρες, γεγονός που καθυστέρησε τις εξελίξεις στην υπόθεση. Αν και ο 17χρονος ήταν από την αρχή ύποπτος, οι Αρχές δεν διέθεταν αρχικά επαρκή στοιχεία για την εμπλοκή του. Ο ίδιος φέρεται να αρνήθηκε κάθε συμμετοχή στην εξαφάνιση της 16χρονης, δηλώνοντας πως δεν είχε καμία σχέση με την υπόθεση. Οι νέες ενδείξεις που προέκυψαν, όμως, οδήγησαν στην έκδοση του εντάλματος και στη σύλληψή του στην Ελλάδα.",https://www.athensvoice.gr/images/1074x600/1/png/files/2025-05-03/%CF%83%CF%84%CE%B9%CE%B3%CE%BC%CE%B9%CE%BF%CF%84%CF%85%CF%80%CE%BF_%CE%BF%CE%B8%CE%BF%CE%BD%CE%B7%CF%82_2025-05-03_202436.png,2025,5,5
https://www.athensvoice.gr/epikairotita/ellada/902367/gunaikoktonia-16hronis-stin-polonia-poioi-miloun-gia-bullying-enadion-tou-17hronou/,Γυναικοκτονία 16χρονης στην Πολωνία: Ποιοι μιλούν για bullying εναντίον του 17χρονου,2025-05-05,14:42:42,Ελλαδα,Newsroom,Η γυναικοκτονία της ανήλικης στην Πολωνία και οι ισχυρισμοί περί χλεύης και bullying εναντίον του 17χρονου δράστη,Ισχυρισμοί περί ομάδας ανηλίκων που για χρόνια χλεύαζε τον 17χρονο δράστη,"Παραμένει υπό κράτηση ο 17χρονος Πολωνός που κατηγορείται για την άγρια γυναικοκτονίατης 16χρονης Μάγια στην χώρα του, λίγο πριν φτάσει στην Ελλάδα με το πρόγραμμα ανταλλαγής μαθητών Erasmus. Η γυναικοκτονία με θύμα την 16χρονη αποκαλύφθηκε την Πρωτομαγιά. Λίγες ώρες αργότερα, δόθηκε σήμα για τη σύλληψη του 17χρονου φίλου της, που βρισκόταν στην Κατερίνη. Ο ίδιος επιμένει από την πρώτη στιγμή πως είναι αθώος. Την ημέρα που χάθηκαν τα ίχνη της 16χρονης, στις 23 Απριλίου, η ίδια είχε πει σε δικούς της ανθρώπους ότι επρόκειτο να συναντήσει τον 17χρονο. Όπως διαπιστώθηκε, στις 19:43 εκείνο το απόγευμα, η Μάγια μιλάει για τελευταία φορά με τη μητέρα της. «Αν τσακωθώ, θα επιστρέψω στο σπίτι σε 5 λεπτά. Αν πάνε όλα καλά, θα λείψω το πολύ μισή ώρα». Αυτά, φέρεται να ήταν τα τελευταία λόγια της 16χρονης Μάγια, προτού εξαφανιστεί στις 23 Απριλίου σε πόλη της βορειοανατολικής Πολωνίας. Μετά από αυτό το μήνυμα, το κινητό της 16χρονης απενεργοποιείται και τα ίχνη της χάνονται. Ο 17χρονος αναφέρει σε Πολωνούς αστυνομικούς ότι δεν γνωρίζει τίποτα για την εξαφάνιση της κοπέλας. «Πήγαιναν στο ίδιο σχολείο, γνωριζόντουσαν, αυτός είπε ότι δεν είχε καμία επικοινωνία μαζί της για χρόνια. Αυτό μας εξέπληξε γιατί η Μάγια μας είπε ότι θα πήγαινε συγκεκριμένα σε αυτόν», πρόσθεσε η θεία της. Η σορός της 16χρονης εντοπίστηκε σε δασώδη περιοχή κατακρεουργημένη. Για μέρες όμως, οι έρευνες συνεχίζονταν χωρίς αποτέλεσμα. «Να βασανίζεις κάποιον, να ρίχνεις πάνω του οξύ, να τον καις. Δεν ξέρω τι είδους άνθρωπος μπορεί να είναι κανείς, για να κάνει τέτοιο. Δεν ξέρω τι τον οδήγησε εκεί», είπε η θεία της. H δολοφονία της ανήλικης σημειώθηκε στις 23 Απριλίου και ο 17χρονος έφτασε στην Ελλάδα πέντε μέρες αργότερα. Δεν μπορούσε κανείς τότε να του στερήσει το ταξίδι στη χώρα μας. Ο νεαρός κατηγορείται ότι έσυρε την κοπέλα σε ξυλουργείο. Εκεί, φέρεται να την χτύπησε με τσεκούρι και να την σκότωσε. Στη συνέχεια, κατηγορείται ότι την έκαψε, ρίχνοντας στο σώμα της άγνωστη χημική ουσία και πέταξε τη σορό της σε κάδο απορριμμάτων. «Είναι ένα συνταρακτικό γεγονός το οποίο έχει σοκάρει την κοινή γνώμη στην Πολωνία. Δεν είναι ένα συνηθισμένο συμβάν αυτό, τέτοιες δολοφονίες δεν συμβαίνουν συχνά στην Πολωνία και με τέτοιον ειδεχθή τρόπο. Οι ισχυρισμοί είναι ότι υπήρξε bullying πίσω από αυτό το γεγονός, αυτή ήταν η ρίζα του προβλήματος», λέει κάτοικος της Πολωνίας στο Mega. «Πρώτη η οποία αναφέρθηκε στο συμβάν ήταν η μητέρα του 17χρονου η οποία προστατεύει τον γιο της, πιστεύει στην αθωότητά του, σχολιάζει αρνητικά όλες τις αναφορές που συναντάει στα μέσα κοινωνικής δικτύωσης, πιστεύει ότι ο γιος της θα αθωωθεί», συμπληρώνει. Αν και ο 17χρονος ήταν από την αρχή ύποπτος, οι Αρχές δεν διέθεταν αρχικά επαρκή στοιχεία για την εμπλοκή του. Ο ίδιος φέρεται να αρνήθηκε κάθε συμμετοχή στην εξαφάνιση της 16χρονης, δηλώνοντας πως δεν είχε καμία σχέση με την υπόθεση. «Είναι πολύ δύσκολο να μείνει στην Ελλάδα, να δικαστεί από τις ελληνικές Αρχές», λέει στο MEGA η δικηγόρος του 17χρονου, Μαρία Χαρτοματζίδου. «Ο κατηγορούμενος ήρθε σε επαφή μαζί μου καθότι μιλώ την πολωνική γλώσσα. Πιθανολογώ πως μέσω κοινού γνωστού τον παρέπεμψαν σε μένα προκειμένου να οδηγηθεί σήμερα στον εισαγγελέα εφετών, να εκφράσει την αντίρρησή του για την έκδοσή του στην Πολωνία και να θεωρήσει ότι είναι καλύτερο για αυτόν να δικαστεί εδώ στην Ελλάδα. Αυτό κάναμε σήμερα». «Είναι ένα παιδί σοκαρισμένο, είναι 17 χρόνων, δεν ξέρω τι ιστορικό υπάρχει ανάμεσα στους δύο ανήλικους. Υπήρξε ένα ιστορικό ετών, το οποίο κρατά πάνω από 5 χρόνια. Μου μετέφερε η μητέρα ότι υπήρχε μια μεταξύ τους διαφορά». Ας σημειωθεί ότι στην εκπομπή φιλοξενήθηκε και η μαρτυρία φίλης της ανήλικης, που εμφανίστηκε να παραδέχεται την ύπαρξη λογαριασμού στα social media, ο οποίος χλεύαζε, ωστόσο δεν έβριζε τον 17χρονο και ότι αυτός ο λογαριασμός δημιουργήθηκε ως αντίδραση μίας ομάδας παιδιών -ανάμεσα στα οποία και η 16χρονη Μάγια- ως αντίδραση στις επιθέσεις που δέχονταν από τον δράστη μέσα στα χρόνια (φτυσίματα, σωματική και λεκτική κακοποίηση σε φίλους τους, κ.λπ). Mε πληροφορίες από Mega",https://www.athensvoice.gr/images/1074x600/1/png/files/2025-05-05/polwnia.png,2025,5,5
https://www.athensvoice.gr/epikairotita/koinonia/901969/polonia/,Γυναικοκτονία στην Πολωνία: Τα τελευταία λόγια της 16χρονης στη μητέρα της,2025-05-02,14:31:56,Κοινωνια,Newsroom,"Ο συλληφθέντας έφτασε στη χώρα μας λίγες ημέρες μετά την γυναικοκτονία, συμμετέχοντας σε οργανωμένη εκδρομή",Ο 17χρονος που τη σκότωσε συνελήφθη στην Ελλάδα,"Στην Κατερίνη εντοπίστηκε και συνελήφθη ένας 17χρονος από την Πολωνία, ο οποίος καταζητείται για γυναικοκτονία που φέρεται να διέπραξε στην πατρίδα του.   Ο συλληφθέντας έφτασε στη χώρα μας λίγες ημέρες μετά την γυναικοκτονία μιας 16χρονης συμπατριώτισσάς του συμμετέχοντας σε οργανωμένη εκδρομή. Οι πολωνικές αρχές τον κατηγορούν ότι στις 23 Απριλίου δολοφόνησε μια γυναίκα σε πόλη της βορειοανατολικής Πολωνίας. Όπως περιγράφεται στα διωκτικά έγγραφα, ο ανήλικος φέρεται να οδήγησε το θύμα σε ξυλουργείο, όπου την κατακρεούργησε, καταφέροντάς της αλλεπάλληλα χτυπήματα με τσεκούρι ή σφυρί. Επίσης, φέρεται να περιέλουσε το σώμα της με άγνωστο χημικό υγρό και να επιχείρησε να εξαφανίσει το πτώμα πετώντας το σε πλαστικό κάδο απορριμμάτων. Η ταυτότητά του επιβεβαιώθηκε από τις πολωνικές διωκτικές αρχές, οι οποίες είχαν εκδώσει διεθνές ένταλμα σύλληψης. Το ένταλμα αυτό εκτελέστηκε από τις ελληνικές αρχές όταν ο κατηγορούμενος εντοπίστηκε στην Κατερίνη. Ο 17χρονος αναμένεται να παρουσιαστεί ενώπιον της Εισαγγελίας Εφετών Θεσσαλονίκης, ώστε να ξεκινήσει η διαδικασία εξέτασης του αιτήματος έκδοσής του στην Πολωνία. «Αν τσακωθώ, θα επιστρέψω στο σπίτι σε 5 λεπτά. Αν πάνε όλα καλά, θα λείψω το πολύ μισή ώρα». Αυτά, φέρεται να ήταν τα τελευταία λόγια της 16χρονης Μάγια στους συγγενείς της, προτού εξαφανιστεί στις 23 Απριλίου σε πόλη της βορειοανατολικής Πολωνίας, και εντοπιστεί νεκρή λίγες ημέρες αργότερα, την 1η Μαΐου, δίπλα στις σιδηροδρομικές γραμμές. Αν και είχε ενημερώσει την οικογένειά της πως θα επέστρεφε εντός 30 λεπτών, η ίδια δεν γύρισε ποτέ στο σπίτι της. Περίπου στις 19:40, η 16χρονη έφυγε από το σπίτι της. Είχε εξηγήσει στην μητέρα της πού πήγαινε, καθώς και τι ώρα σχεδίαζε να επιστρέψει, σύμφωνα με την εφημερίδα Fakt. Μετά τις 20:00 το βράδυ, η Μάγια προσπάθησε να επικοινωνήσει με μία φίλη της. Η φίλη της, δεν απάντησε όταν την κάλεσε, ωστόσο επιχείρησε να μιλήσει με τη Μάγια το πρωί, αλλά το κινητό της ήταν ήδη ανενεργό. Η οικογένεια της Μάγια, προχώρησε σε εκκλήσεις για βοήθεια μέσω των κοινωνικών δικτύων, τις πρώτες ημέρες της εξαφάνισής της, χωρίς όμως κάποιο αποτέλεσμα. Σύμφωνα πάντα με την εφημερίδα Fakt η σορός της 16χρονης, εντοπίστηκε μία εβδομάδα αργότερα, την Πέμπτη (01/05), σε σημείο που είχαν ήδη ερευνήσει οι Αρχές. Το πτώμα της βρέθηκε κοντά στο σημείο όπου είχε εντοπιστεί για τελευταία φορά το σήμα του τηλεφώνου της στις 29 Απριλίου. Ο θάνατος της 16χρονης επήλθε πιθανότατα από τραύμα στο κεφάλι. Αυτό που προκαλεί εντύπωση στις Αρχές, είναι πως το κινητό της βρέθηκε σε καλή κατάσταση, παρόλο που εκείνες τις ημέρες έβρεχε στην περιοχή. Μάλιστα, πρόκειται για ένα μέρος, που βρίσκεται πολύ κοντά το πρώην εργοστάσιο ξυλείας που ανήκει στην οικογένεια του 17χρονου, με τον οποίο η Μάγια συναντήθηκε το βράδυ της ημέρας της εξαφάνισής της. Ο ίδιος, αρνήθηκε ότι συναντήθηκε μαζί της. Το κίνητρο του 17χρονου δολοφόνου παραμένει, μέχρι στιγμής άγνωστο. Ο δράστης δεν θα δικαστεί ως ενήλικας, επομένως δεν μπορεί να του επιβληθεί ποινή ισόβιας κάθειρξης. Αντιμετωπίζει ποινή φυλάκισης από 15 έως 30 χρόνια.",https://www.athensvoice.gr/images/1074x600/1/jpg/files/2025-05-02/3c4c8005-ef23-4739-adc5-37e161fe6094.jpg,2025,5,2
https://www.athensvoice.gr/epikairotita/ellada/899689/gunaikoktonia-sti-larisa-isovia-ston-dolofono-tis-35hronis-miteras/,Γυναικοκτονία στη Λάρισα: Ισόβια στον δολοφόνο της 35χρονης μητέρας,2025-04-16,05:38:00,Ελλαδα,Newsroom,Γυναικοκτονία στη Λάρισα: Ισόβια στον δολοφόνο της 35χρονης μητέρας - Το χρονικό του εγκλήματος,Το χρονικό του εγκλήματος,"Ισόβια κάθειρξη επιβλήθηκε από το Μικτό Ορκωτό Δικαστήριο Βόλου στον 30χρονο που δολοφόνησε την 35χρονη μητέρα τριών παιδιών στη Λάρισα. Σύμφωνα με το gegonota.news, το Δικαστήριο αποφάσισε κατά πλειοψηφία (6 υπέρ, 1 κατά) την ενοχή του κατηγορούμενου για ανθρωποκτονία από πρόθεση, τελεσθείσα σε ήρεμη ψυχική κατάσταση, χωρίς την αναγνώριση ελαφρυντικών. Η απόφαση εκδόθηκε μετά από διακοπή της δίκης, κατά τη διάρκεια της οποίας κατέθεσε μάρτυρας υπεράσπισης και ακολούθησε η απολογία του, η αγόρευση της εισαγγελέως υπέρ της ενοχής του, και τελικά η ανακοίνωση της ποινής. Η διαδικασία διεξήχθη παρουσία διερμηνέα, καθώς τόσο ο κατηγορούμενος όσο και ο μάρτυρας δεν μιλούσαν ελληνικά. Η γυναικοκτονία διαπράχθηκε στις 3 Σεπτεμβρίου 2022. Η σορός της 35χρονης εντοπίστηκε σε ημιυπόγειο διαμέρισμα στην οδό Παπαναστασίου, στη Λάρισα. Το θύμα βρέθηκε ημίγυμνο, τυλιγμένο σε πάπλωμα και ξαπλωμένο σε στρώμα. Δίπλα της υπήρχε ένας σωλήνας με ίχνη αίματος, το όργανο με το οποίο ο δράστης είχε συνθλίψει το κρανίο της. Το θύμα ήταν χρήστρια ναρκωτικών. Η αστυνομική έρευνα αποκάλυψε πως το αίμα πάνω στον σωλήνα ανήκε σε άνδρα. Ένα αποτύπωμα σε πλαστικό μπουκάλι κοντά στη σορό βοήθησε στον εντοπισμό του δράστη. Σύμφωνα με πληροφορίες, ο κατηγορούμενος διατηρούσε ερωτική σχέση με το θύμα, ενώ το διάστημα από τον Απρίλιο έως τον Αύγουστο του 2022 είχαν καταγραφεί τρεις καταγγελίες εις βάρος του για ενδοοικογενειακή βία. Μάλιστα, είχε ήδη καταδικαστεί σε ποινή φυλάκισης 21 μηνών με αναστολή για τις πράξεις αυτές. Την ημέρα της αποκάλυψης του εγκλήματος, έπειτα από καταγγελίες γειτόνων για έντονη δυσοσμία, ο κατηγορούμενος είχε ήδη αναχωρήσει από τη Λάρισα. Κατέληξε στο Κιλκίς με ταξί, συνοδευόμενος από οκτώ συμπατριώτες του, με σκοπό να διαφύγουν στα Σκόπια. Καταστηματάρχης της περιοχής, επίσης αλλοδαπός, κατέθεσε ότι ο 30χρονος είχε αγοράσει μεγάλη ποσότητα τροφίμων από το παντοπωλείο του και του είχε πει ότι ήθελε να περάσει στην Ιταλία μέσω Σκοπίων. Η υπερασπιστική του γραμμή ήταν ασταθής. Αρχικά ισχυρίστηκε ότι έλειπε από τη Λάρισα για έναν μήνα, ενώ αργότερα υποστήριξε πως απουσίαζε μόνο για δύο ημέρες. Συνελήφθη στην Ολλανδία στις 24 Οκτωβρίου 2024 και εκδόθηκε στην Ελλάδα, όπου και κρατείται από τις 3 Ιανουαρίου 2025 στις φυλακές Λάρισας. Το θύμα είχε τρία παιδιά. Τα δύο βρίσκονται υπό την επιμέλεια της γιαγιάς τους, ενώ το μικρότερο έχει δοθεί σε ανάδοχη οικογένεια. Πηγή: gegonota.news",https://www.athensvoice.gr/images/1074x600/png/files/2025-04-16/larisa_gynaikoktonia.png,2025,4,16
https://www.athensvoice.gr/epikairotita/koinonia/899510/pos-i-natasa-livani-katelixe-kato-apo-tis-rodes-to-hroniko-tis-friktis-dolofonias-tis-astrologou/,Νατάσα Λιβάνη: Πώς η αστρολόγος κατέληξε κάτω από τις ρόδες – Το χρονικό μιας γυναικοκτονίας,2025-04-15,12:06:22,Κοινωνια,Μιμή Φιλιππίδη,"Η γυναικοκτονία της αστρολόγου Νατάσας Λιβάνη στην Κηφισιά, Μεγάλη Δευτέρα: Ένα έγκλημα προαναγγελθέν και η αλήθεια πίσω από το «Δεν θυμάμαι»",Τη σκότωσε και είπε «δεν θυμάμαι»,"«Ούτε να τον δω στα μάτια μου», «δεν τον αντέχω άλλο», «έφυγα κλαίγοντας, πάνω από όλα η αξιοπρέπεια μου», «χώρισα», έγραφε στο ημερολόγιό της η αστρολόγος Νατάσα Λιβάνη για τον πρώην σύντροφό της πριν τον Απρίλιο του 2013. Η στενή της φίλη όμως ήξερε ότι όσο κι αν τσακώνονταν, όσο κι αν δεν του μιλούσε η Νατάσα, εκείνος που ήταν άνθρωπος «με πάθη και εμμονές» επέμενε να τα ξαναβρούν. Έτσι, Μεγάλη Δευτέρα του 2013, η αστρολόγος βρισκόταν στο σπίτι της στην Κηφισιά μαζί με τον πρώην σύντροφό της, τον 44χρονο Πολυζώη Οικονομίδη και τον γιο της σε μια φιλική βραδιά. Ο Πολυζώης Οικονομίδης ήταν εγγονός παλαιού βουλευτή της Αχαΐας και άνθρωπος της «καλής κοινωνίας», αλλά είχε σοβαρό πρόβλημα με το αλκοόλ. Όταν έπινε γινόταν άλλος άνθρωπος. Κι εκείνο το βράδυ δεν είχε σταματήσει να πίνει όσες ώρες ήταν με τη Νατάσα Λιβάνη και τον γιο της. Επειδή βρισκόταν υπό την επήρεια αλκοόλ, η Νατάσα Λιβάνη προσφέρθηκε να τον πάει εκείνη στο σπίτι του στην Πολιτεία με το αυτοκίνητό της. Το ζευγάρι διαπληκτίστηκε στη διαδρομή, αλλά στην πορεία είχε ηρεμήσει. Μόλις όμως η Νατάσα Λιβάνη έφθασε έξω από το σπίτι του, άρχισαν πάλι να διαπληκτίζονται. Οι γείτονες έγιναν μάρτυρες του άγριου καβγά τους εκείνα τα ξημερώματα. Ο Πολυζώης Οικονομίδης δεν την άφηνε να φύγει. Η αστρολόγος κατέβηκε γρήγορα από το αμάξι της και τηλεφώνησε στον 27χρονο γιο της για βοήθεια. Του εξήγησε την κατάσταση με τον Οικονομίδη και του ζήτησε να πάει εκεί με ταξί. Την ώρα που μιλούσε στο τηλέφωνο και εξηγούσε τι συνέβαινε, ο γιος της άκουσε έναν θόρυβο και η γραμμή έκλεισε. Προσπάθησε να την καλέσει ξανά αλλά η μητέρα του δεν απαντούσε. Πήρε αμέσως ένα ταξί και πήγε στο σπίτι του Πολυζώη Οικονομίδη. Όταν έφτασε, πάγωσε με το θέαμα που αντίκρισε. Το αυτοκίνητο της μητέρας του ήταν στην άκρη του δρόμου και η ίδια βρισκόταν κάτω από τις ρόδες του. Ο Πολυζώης Οικονομίδης ήταν καθισμένος στο τιμόνι, ημιλιπόθυμος από το ποτό. Ο νεαρός ειδοποίησε την αστυνομία και κάλεσε ασθενοφόρο, αλλά η Νατάσα Λιβάνη ήταν ήδη νεκρή. Μετά το συμβάν, ο Πολυζώης Οικονομίδης μεταφέρθηκε στο νοσοκομείο. Όταν συνήλθε την επόμενη μέρα έδωσε κατάθεση στους αστυνομικούς. Είπε πως δε θυμόταν τίποτα από όσα συνέβησαν εκείνο το βράδυ. Μάλιστα όταν τον ενημέρωσαν ότι η αστρολόγος ήταν νεκρή, εκείνος θεώρησε ότι αστειεύονταν. Έκανε λόγο για ένα τρίτο πρόσωπο, φίλο της Νατάσας Λιβάνη, ο οποίος επίσης επέβαινε στο αυτοκίνητο και που κατά καιρούς η αστρολόγος φιλοξενούσε στο σπίτι της. Έδειξε εκείνον ως τον πιθανό δολοφόνο. Οι αστυνομικοί που χειρίζονταν την υπόθεση εντόπισαν σύντομα τον άνδρα που τους υπέδειξε και διαπίστωσαν πως το άτομο αυτό δεν είχε καμιά σχέση με την υπόθεση, αλλά ήταν κατασκεύασμα της φαντασίας του. Σύμφωνα με ανθρώπους που γνώριζαν το θύμα και τον δράστη ο Πολυζώης Οικονομίδης τον τελευταίο καιρό αντιμετώπιζε σοβαρά οικονομικά προβλήματα και οι καβγάδες ανάμεσα στο ζευγάρι ήταν συχνοί, ωστόσο κανείς δε μπορούσε να φανταστεί ότι ο σύντροφος της αστρολόγου θα φτάσει σε αυτό το σημείο. Οι αστυνομικοί σχημάτισαν δικογραφία εις βάρος του και τον συνέλαβαν. Οι πρώτες υποψίες τους οδηγούσαν στο γεγονός ότι ο Οικονομίδης, όση ώρα έβλεπε την πρώην σύντροφό του να μιλάει στο τηλέφωνο, μεταπήδησε στη θέση του οδηγού, έβαλε μπρος και πέρασε από πάνω της με το αυτοκίνητο -και μάλιστα δύο φορές, σύμφωνα με όσα ειπώθηκαν αργότερα στο δικαστήριο. Ενώπιον της ανακρίτριας εξέφρασε την οδύνη του για τον χαμό της πρώην συντρόφου του. Αρνήθηκε την κατηγορία της ανθρωποκτονίας από πρόθεση και ισχυρίστηκε ότι δε θυμόταν τι συνέβη γιατί βρισκόταν σε κατάσταση μέθης. Παραδέχτηκε ότι ήταν στο σπίτι της νωρίτερα και διασκέδαζε μαζί της και πως τον μετέφερε με το αυτοκίνητο στο σπίτι του. Επικαλέστηκε «κενό μνήμης» οφειλόμενο στην υπερβολική χρήση αλκοόλ και σε «βαρύτατες κρανιοεγκεφαλικές κακώσεις». Στις 17 Απριλίου 2014 ο Πολυζώης Οικονομίδης κάθισε στο εδώλιο κατηγορουμένου με την κατηγορία της ανθρωποκτονίας από πρόθεση. Στην απολογία του επέμεινε στους ίδιους ισχυρισμούς, ότι δε θυμόταν τι συνέβη γιατί βρισκόταν σε κατάσταση μέθης. Τρεις τακτικοί δικαστές ψήφισαν υπέρ της καταδίκης του, ενώ οι τέσσερις ένορκοι υπέρ της αθώωσής του, με αποτέλεσμα να κριθεί αθώος λόγο αμφιβολιών. Η απόφαση του δικαστηρίου όμως δεν ικανοποίησε τον εισαγγελέα ο οποίος άσκησε έφεση εναντίον της αθωωτικής απόφασης. Στις 19 Ιουνίου 2019 ο Πολυζώης Οικονομίδης βρέθηκε στην αίθουσα του Μεικτού Ορκωτού Εφετείου Αθηνών για να δικαστεί σε δεύτερο βαθμό. Ο 48χρονος πλέον ισχυρίστηκε τα ίδια: πως δεν ήταν σε θέση να θυμηθεί τι ακριβώς έγινε τα ξημερώματα της Μεγάλης Τρίτης εξαιτίας της υπερβολικής κατανάλωσης αλκοόλ. Είχε καταναλώσει τεράστια ποσότητα, καθώς οι αστυνομικοί στον έλεγχο που του έκαναν βρήκαν ότι το αλκοόλ στο αίμα του ξεπερνούσε σχεδόν κατά έξι φορές την επιτρεπτή ποσότητα. «Δε θα μπορούσα να δώσω κάποια εκδοχή για το πώς έχασε τη ζωή της», είπε. «Γιατί στην κατάσταση στην οποία είχα περιέλθει από το αλκοόλ δεν έχω καμία μνήμη. Εγώ ξέρω ότι το πρωινό εκείνο έμαθα ότι η γυναίκα βρέθηκε σε αυτήν την κατάσταση. Στην αρχή νόμισα πως ήταν κάποιο αστείο». Στην κατάθεσή της η φίλη της αστρολόγου ανέφερε τη βίαιη και εριστική συμπεριφορά του Πολυζώη Οικονομίδη, περιγράφοντάς τον ως άνθρωπο «με πάθη και εμμονές». Τη μέρα του συμβάντος είχε μιλήσει τηλεφωνικά με τη Νατάσα Λιβάνη, που της δήλωσε για μία ακόμη φορά ότι ήθελε να χωρίσει οριστικά με τον κατηγορούμενο. «Τσακωνόντουσαν, δεν του μιλούσε και αυτός ήθελε να τα ξαναβρούν, έτσι γινόταν», ανέφερε προσθέτοντας πως η τελευταία κουβέντα που της είπε αποδείχθηκε προφητική: «Πάνω στη ροή του λόγου, μου είπε «εγώ θα πάω μια και καλή…», είπε η μάρτυρας. Η ιατροδικαστής που είχε διενεργήσει τη νεκροτομή στην αστρολόγο ήταν καταπέλτης εναντίον του. «Δεν έχω ξαναδεί άτομο κάτω από τις ρόδες χωρίς να είναι τροχαίο», είπε, θέλοντας να τονίσει ότι η συγκεκριμένη περίπτωση δεν αποτελεί τροχαίο, καθώς το θύμα δεν παρασύρθηκε. Το σώμα της γυναίκας ήταν ήδη στην άσφαλτο όταν κάποιος έκανε όπισθεν με το αυτοκίνητο και σταμάτησε πάνω στον θώρακά της με την αριστερή μπροστινή ρόδα. «Αυτό είχε αποτέλεσμα το βάρος του αυτοκινήτου να της προκαλέσει ασφυξία και αιμορραγία». Όταν η ιατροδικαστής ρωτήθηκε αν αυτό θα μπορούσε να προκληθεί και στην περίπτωση που απλά κυλούσε το αυτοκίνητο πάνω στο σώμα της γυναίκας, ήταν κατηγορηματική: «Δεν κύλησε, οδηγήθηκε από κάποιο άτομο». Ο γιος της Νατάσας Λιβάνη στην κατάθεση του υποστήριξε πως την επίμαχη βραδιά ο Πολυζώης Οικονομίδης ήταν μεθυσμένος και η μητέρα του προθυμοποιήθηκε να τον πάει σπίτι του. «Στις 4 παρά τέταρτο με πήρε τηλέφωνο η μητέρα μου και μου είπε «έλα, σε παρακαλώ, δεν με αφήνει να φύγω, βοήθεια […] Την ώρα που έφτασα, αυτός ήταν στην πόρτα του οδηγού και όταν τον ρώτησα τι έκανε, μου απάντησε «Αχ, τι έκανα, τι έκανα!». Δεν πέρασε καν από το μυαλό μου ότι θα μπορούσε να είναι ατύχημα», είπε ο γιος του θύματος. Ο κατηγορούμενος στην απολογία του υποστήριξε, όπως και πρωτόδικα, ότι δε θυμόταν απολύτως τίποτε, καθώς ήταν μεθυσμένος, αλλά δεν έπεισε. Το Εφετείο ακύρωσε την πρωτόδικη απόφαση και τον καταδίκασε σε 15 χρόνια κάθειρξη για ανθρωποκτονία τελεσθείσα εν βρασμώ ψυχικής ορμής. Όταν οδηγούσαν τον Πολυζώη Οικονομίδη στη φυλακή, υποστήριξε ότι ήταν λανθασμένη η απόφαση, καθώς δεν βρέθηκε DNA του στο τιμόνι, τον λεβιέ και τα κλειδιά. Ο γιος της αδικοχαμένης αστρολόγου στο άκουσμα της απόφασης μίλησε για δικαίωση. → Ακούστε εδώ τα Podcast Criminal minds | Διάσημα εγκλήματα που συγκλόνισαν την Ελλάδα και τον κόσμο",https://www.athensvoice.gr/images/1074x600/1/jpg/files/2025-04-15/natasa-livani03.jpg,2025,4,15
https://www.athensvoice.gr/epikairotita/koinonia/899492/gunaikoktonia-sto-menidi-tin-esproxa-epese-kai-htupise-sto-kefali-upostirizei-o-suzugos-tis-78hronis/,"Γυναικοκτονία στο Μενίδι: Την έσπρωξα, έπεσε και χτύπησε στο κεφάλι, υποστηρίζει ο σύζυγος της 78χρονης",2025-04-15,07:02:00,Κοινωνια,Γιώργος Σόμπολος,"Γυναικοκτονία στο Μενίδι: Την έσπρωξα, έπεσε και χτύπησε στο κεφάλι, υποστηρίζει ο σύζυγος της 78χρονης - Καλείται για κατάθεση ο γιος του ζευγαριού",Καλείται για κατάθεση ο γιος του ζευγαριού,"Στην ...«κακιά στιγμή» απέδωσε τον θάνατο της 78χρονης συζύγου του ένας άνδρας στο Μενίδι, ο οποίος έπειτα από διαπληκτισμό που είχαν, την έσπρωξε με αποτέλεσμα η γυναίκα να πέσει στο πάτωμα και να τραυματιστεί θανάσιμα στο πίσω μέρος του κεφαλιού. Το περιστατικό σημειώθηκε νωρίτερα σήμερα Μεγάλη Τρίτη (15.4) στο σπίτι της οικογένειας στο Μενίδι. Το ζευγάρι, όπως υποστηρίζει ο συλληφθείς, διαπληκτιζόταν. Πάνω στα νεύρα, έσπρωξε τη σύζυγο του με αποτέλεσμα να πεθάνει επί τόπου από την πτώση. Όπως υποστήριξε, κάλεσε αμέσως τον γιο του, ο οποίος σε κατάσταση σοκ ενημέρωσε τόσο την αστυνομία, όσο και το ΕΚΑΒ. Στο σημείο της οικογενειακής τραγωδίας αναμένεται να φτάσει ιατροδικαστής που θα εξετάσει τη σορό αλλά και τον χώρο όπου διαπληκτίστηκε το ηλικιωμένο ζευγάρι. Οι αστυνομικοί πέρασαν ήδη χειροπέδες στον σύζυγο της 78χρονης ο οποίος είναι συγκλονισμένος από την τροπή που έλαβε ο διαπληκτισμός που είχε με τη σύζυγο του. Ο γιος της οικογένειας θα κληθεί να δώσει κατάθεση για τις σχέσεις των γονιών του, όπως και άλλα πρόσωπα του ευρύτερου περιβάλλοντος.",https://www.athensvoice.gr/images/1074x600/jpg/files/2025-04-15/gynaikoktonia_menidi.jpg,2025,4,15
https://www.athensvoice.gr/epikairotita/koinonia/899486/aharnes-nekri-78hroni-sto-diamerisma-tis-sunelifthi-o-suzugos-tis/,Γυναικοκτονία στo Μενίδι: Νεκρή 78χρονη στο διαμέρισμά της - Συνελήφθη ο σύζυγός της,2025-04-15,06:38:00,Κοινωνια,Newsroom,Γυναικοκτονία στο Μενίδι: Νεκρή 78χρονη στο διαμέρισμά της - Συνελήφθη ο σύζυγός της - Οι πρώτες πληροφορίες,Οι πρώτες πληροφορίες,"Νεκρή εντοπίστηκε το πρωί της Μεγάλης Τρίτης (15.4) μία 78χρονη γυναίκα μέσα στο διαμέρισμά της στο Μενίδι. Οι αστυνομικές αρχές έχουν προχωρήσει στη σύλληψη του συζύγου της. Σύμφωνα με τις πρώτες πληροφορίες, ο ηλικιωμένος φέρεται να έσπρωξε και να σκότωσε τη σύζυγό του μέσα στο διαμέρισμά τους στο Μενίδι. Σύμφωνα με το ρεπορτάζ του Γιώργου Σόμπολου, στην ...«κακιά στιγμή» απέδωσε τον θάνατο της 78χρονης συζύγου του ένας άνδρας στο Μενίδι, ο οποίος έπειτα από διαπληκτισμό που είχαν, την έσπρωξε με αποτέλεσμα η γυναίκα να πέσει στο πάτωμα και να τραυματιστεί θανάσιμα στο πίσω μέρος του κεφαλιού. Το περιστατικό σημειώθηκε νωρίτερα σήμερα Μεγάλη Τρίτη (15.4) στο σπίτι της οικογένειας στο Μενίδι. Το ζευγάρι, όπως υποστηρίζει ο συλληφθείς, διαπληκτιζόταν. Πάνω στα νεύρα, έσπρωξε τη σύζυγο του με αποτέλεσμα να πεθάνει επί τόπου από την πτώση. Όπως υποστήριξε, κάλεσε αμέσως τον γιο του, ο οποίος σε κατάσταση σοκ ενημέρωσε τόσο την αστυνομία, όσο και το ΕΚΑΒ. Στο σημείο της οικογενειακής τραγωδίας αναμένεται να φτάσει ιατροδικαστής που θα εξετάσει τη σορό αλλά και τον χώρο όπου διαπληκτίστηκε το ηλικιωμένο ζευγάρι. Οι αστυνομικοί πέρασαν ήδη χειροπέδες στον σύζυγο της 78χρονης ο οποίος είναι συγκλονισμένος από την τροπή που έλαβε ο διαπληκτισμός που είχε με τη σύζυγο του. Ο γιος της οικογένειας θα κληθεί να δώσει κατάθεση για τις σχέσεις των γονιών του, όπως και άλλα πρόσωπα του ευρύτερου περιβάλλοντος.",https://www.athensvoice.gr/images/1074x600/jpg/files/2025-04-15/menidi_gynaikoktonia.jpg,2025,4,15
https://www.athensvoice.gr/epikairotita/koinonia/897924/diasima-eglimata-i-gunaikoktonia-tis-andrianas-gardikioti-stin-kastoria/,,2025-04-06,16:00:00,,,,,,,2025,4,6
https://www.athensvoice.gr/epikairotita/koinonia/894977/filio-adoniadou-i-agria-gunaikoktonia-tis-15hronis-pou-paramenei-anexihniasti-kai-atimoriti-apo-to-2004/,Φιλιώ Αντωνιάδου: Η άγρια γυναικοκτονία της 15χρονης που παραμένει ανεξιχνίαστη και ατιμώρητη από το 2004,2025-03-18,11:36:00,Κοινωνια,Μιμή Φιλιππίδη,Διάσημα εγκλήματα | Η τελευταία νύχτα της Φιλιώς Αντωνιάδου: Η μυστηριώδης γυναικοκτονία της 15χρονης στην Κοζάνη το βράδυ που την κατάπιε η σιωπή. Τα στόματα παραμένουν ακόμα κλειστά,"Μετά από τρεις δίκες, η τρίτη αθωωτική απόφαση είναι αμετάκλητη και ο κύριος ύποπτος δεν μπορεί να δικαστεί ξανά","Η (Τριανταφυλλιά) Φιλιώ Αντωνιάδου ήταν μια 15χρονη έφηβη που ζούσε στην Κοζάνη και περνούσε τα καλοκαίρια της στο γραφικό ορεινό χωριό της Βλάστης, στο εξοχικό της οικογένειας. Στις 4 Ιουλίου 2004 ήταν το μεγάλο αθλητικό γεγονός εκείνου του καλοκαιριού: ο τελικός αγώνας του Ευρωπαϊκού Πρωταθλήματος Ποδοσφαίρου, όπου η ομάδα της Ελλάδας αντιμετώπιζε την οικοδέσποινα Πορτογαλία στη Λισσαβόνα. Η Φιλιώ Αντωνιάδου και οι φιλενάδες της σκόπευαν το βράδυ της Κυριακής να συναντηθούν και να παρακολουθήσουν τον αγώνα από την τηλεόραση στην πλατεία του χωριού. Η 15χρονη είχε επιστρέψει το απόγευμα της Κυριακής στη Βλάστη μετά από μια απόδραση με τη μητέρα, τη θεία και τις ξαδέρφες της για κολύμπι και δεν ήταν έτοιμη, όταν ήρθαν να την πάρουν οι φίλες της. Τα κορίτσια συμφώνησαν να προπορευτούν και να τη συναντήσουν αργότερα στην πλατεία. Όταν η Φιλιώ Αντωνιάδου ετοιμαζόταν να φύγει φορώντας ένα τζιν που είχε δανειστεί από μια φίλη, η μητέρα της της απαγόρευσε να το φορέσει γιατί το είχε πλύνει, ώστε η Φιλιώ να το επιστρέψει. Η έφηβη αντέδρασε, διαπληκτίστηκε με τη μητέρα της και της χάλασε η διάθεση. Αποφάσισε να μην πάει πουθενά, έμεινε ντυμένη στο κρεβάτι της στον επάνω όροφο του σπιτιού και διάβαζε. Λίγο πριν τα μεσάνυχτα, η Φιλιώ Αντωνιάδου βγήκε από το σπίτι χωρίς να γίνει αντιληπτή. Εκείνο το βράδυ δεν επέστρεψε στο σπίτι, αλλά επειδή συνήθιζε να διανυκτερεύει σε φίλες, οι γονείς της αρχικά δεν ανησύχησαν. Όταν διαπίστωσαν ότι κανείς δεν την είχε δει, δήλωσαν την εξαφάνισή της στην αστυνομία που άρχισε αμέσως τις έρευνες για τον εντοπισμό της. Οι φίλες της ανέφεραν ότι εκείνο το βράδυ, ενώ είχαν συνεννοηθεί να βρεθούν στην πλατεία, η Φιλιώ Αντωνιάδου δεν εμφανίστηκε. Μια φίλη της στην Αθήνα, η Ζωή Στόγια, μίλησε μαζί της στο τηλέφωνο γύρω στα μεσάνυχτα, αλλά δεν κατάλαβε πού βρισκόταν η Φιλιώ Αντωνιάδου ή πού πήγαινε -αρχικά ήταν σε χώρο με φασαρία και στη συνέχεια μετακινήθηκε σε πιο ήσυχο χώρο για να μιλήσει. Όσο η Ασφάλεια ερευνούσε την υπόθεση και έπαιρνε καταθέσεις, δέχτηκε μια ανώνυμη κλήση που υποδείκνυε την εμπλοκή ενός άντρα, του Η.Ζ., στην υπόθεση. Τον προσήγαγαν στις 6 Ιουλίου 2004 και κατέθεσε πως το βράδυ της Κυριακής βρισκόταν στην καφετέρια όπου είδε τον ποδοσφαιρικό αγώνα και στις 00.30 επέστρεψε στο σπίτι του αδελφού του όπου κοιμήθηκε. Το μεσημέρι της επόμενης ημέρας, τη Δευτέρα, βρισκόταν με τη μητέρα του και πέρασε μαζί της όλη τη μέρα, ενώ το βράδυ κατέβηκε στην Βλάστη όπου κοιμήθηκε πάλι στο σπίτι του αδελφού του. Αναφερόμενος στην Φιλιώ Αντωνιάδου, δήλωσε ότι δεν την γνώριζε. Το πρωί της Τετάρτης 7 Ιουλίου 2004 ειδοποιήθηκε η αστυνομία ότι ένας Αλβανός βοσκός που δούλευε για έναν ντόπιο κτηνοτρόφο βρήκε σε δασική περιοχή της Κοινότητας Βλάστης το άψυχο σώμα μιας νεαρής κοπέλας, που μάλλον ανήκε στην 15χρονη που αναζητούσαν. Στον τόπο του εγκλήματος έφτασε κλιμάκιο της Υποδιεύθυνσης Εγκληματολογικών Ερευνών Βορείου Ελλάδος, μαζί με τον αρμόδιο Ιατροδικαστή Υπηρεσίας για την διενέργεια αυτοψίας. Περίπου 2,5 χλμ πριν από τη Βλάστη, σε μία στροφή της παλαιάς επαρχιακής οδού στη μέση του δρόμου βρισκόταν μια ματωμένη πέτρα και σε απόσταση ενός μέτρου από το χαντάκι απορροής υδάτων βρέθηκε μια κηλίδα αίματος. Σε απόσταση μισού μέτρου υπήρχε ένα κομμάτι τσιμέντου από το οποίο έλλειπε ένα τμήμα που ταίριαζε με τη ματωμένη πέτρα που βρέθηκε στον δρόμο. Εκεί κοντά υπήρχε ανάχωμα καλυμμένο με χόρτα και βλάστηση που είχαν πάνω στα φύλλα κηλίδες αίματος, μια από τις οποίες αρκετά μεγάλη. Σε μισό μέτρο από την κηλίδα, βρέθηκε το άψυχο σώμα της Φιλιώς. Οι άντρες της Ασφάλειας αφού φωτογράφησαν το χώρο, συνέλεξαν πειστήρια (πέτρες με αίμα, πλαστικό καπάκι με αίμα, χώμα με αίμα) που εστάλησαν για εξέταση. Το νεκρό σώμα βρισκόταν επάνω σε φύλλα, σε πλάγια δεξιά θέση με το πρόσωπο στραμμένο προς τον δρόμο. Το θύμα φορούσε ένα λευκό βαμβακερό μπλουζάκι με κόκκινες ρίγες στα πλάγια, και πάνω από αυτό ένα μακρυμάνικο λευκό μπλουζάκι -και τα δύο ματωμένα. Το γκρι πετροπλυμμένο τζιν της ήταν ξεκούμπωτο, ενώ στο ύψος του αριστερού μηρού έφερε τρία σημεία ποτισμένα με αίμα. Στο μπροστινό μέρος του κεφαλιού πάνω από το φρύδι έφερε ένα βαθύ τραύμα που προκάλεσε αιμορραγία, με αποτέλεσμα να καλυφθεί ολόκληρο το πρόσωπο της με αίμα και να σχηματίσει λίμνη αίματος κάτω από το κεφάλι της. Σε απόσταση 40 εκατοστών βρέθηκε μικρή λίμνη με αποξηραμένο αίμα. Σε ευθεία σχεδόν γραμμή προς το ανάχωμα μέσα στα χόρτα βρέθηκε μια πέτρα με ίχνη αίματος. Όταν ο Ιατροδικαστής πήγε να τη συλλέξει ως στοιχείο, διαπιστώθηκε πως η κάτω όψη της έφερε μεγάλη κηλίδα αίματος. Οι αστυνομικοί συμπέραναν ότι είχαν στα χέρια τους το όπλο του εγκλήματος. Με την πέτρα αυτή ο δράστης κατάφερε το χτύπημα στο κεφάλι του κοριτσιού και στη συνέχεια την πέταξε μέσα στα πυκνά χόρτα. Σύμφωνα με τη Ιατροδικαστική έκθεση το θύμα έφερε βαριά κρανιοεγκεφαλική κάκωση προκληθείσα δια θλώντος οργάνου, συνεπεία της οποίας επήλθε ο θάνατος. Όλα τα στοιχεία, η κατάσταση των ρούχων του θύματος (ξεκούμπωτο παντελόνι), η παρουσία εκδορών στον πρόδρομο του κόλπου σε συνδυασμό με την παρουσία εκχυμώσεως των μαλακών μορίων στην έσω επιφάνεια του αριστερού μηρού, ενίσχυαν το ενδεχόμενο της εγκληματικής ενέργειας με σεξουαλικό κίνητρο. Στο νεκροτομείο ελήφθησαν δείγματα από διάφορα όργανα του σώματος της θανούσας (πνευμόνια, συκώτι, νεφρό κλπ.), που εστάλησαν στο Εργαστήριο της Ιατροδικαστικής και Τοξικολογίας του Πανεπιστημίου Αθηνών για τις ιστοπαθολογικές και τοξικολογικές εξετάσεις. Το ίδιο έγινε και με τα βιολογικά υλικά (κολπικό και πρωκτικό υγρό, τρίχες κεφαλής και εφηβαίου, αίμα, τμήμα δέρματος κλπ.), που εστάλησαν για την ανίχνευση βιολογικών υλικών (σπέρμα, αίμα, τρίχες). Οι αξιωματικοί της Ασφάλειας άρχισαν νέο κύκλο ερευνών, εστιάζοντας αρχικά στον στενό κύκλο της 15χρονης αλλά και όσους γνώριζαν την οικογένεια. Προέκυψαν μόνο ενδείξεις που καθιστούσαν υπόπτους δύο πρόσωπα, τον Η.Ζ. και τον 31χρονο Π.Μ. Δύο μέρες μετά την ανακάλυψη του πτώματος της Φιλιώς, στις 8 Ιουλίου 2004 o Η.Ζ. κλήθηκε εκ νέου στην Ασφάλεια για συμπληρωματική κατάθεση. Παρά τις πιεστικές ερωτήσεις απέκρυψε κάθε αναφορά σε σχέση με το έγκλημα. Την επόμενη ημέρα 9 Ιουλίου, κλήθηκε για νέα συμπληρωματική κατάθεση, όπου και πάλι αρνήθηκε επίμονα ότι γνώριζε την Φιλιώ Αντωνιάδου ή οτιδήποτε για την ανθρωποκτονία. Στις 5 Ιανουαρίου 2005 ο Η.Ζ. κλήθηκε πάλι στην Ασφάλεια να καταθέσει σχετικά με την υπόθεση, αλλά αυτή τη φορά τα όσα ανέφερε στην κατάθεση του τα ανέτρεψαν όλα. Ο μάρτυρας κατέθεσε ότι μετά την λήξη του αγώνα τη στιγμή που έφυγε από την καφετέρια, οδηγώντας, συνάντησε το αυτοκίνητο μάρκας Rover με οδηγό τον Π.Μ., το οποίο προπορευόταν. Παρατήρησε κίνηση στη θέση του συνοδηγού και συμπέρανε ότι υπήρχε κάποιο άτομο, χωρίς να διακρίνει ευκρινώς. Ακολούθησε την ίδια πορεία με το Rover, το οποίο χωρίς να βγάλει φλας έστριψε αριστερά στον χωματόδρομο, δηλαδή στον παλιό δρόμο όπου βρέθηκε το άψυχο σώμα της Φιλιώς. Δεν το είχε αναφέρει στις μέχρι τότε καταθέσεις του επειδή φοβόταν για τη ζωή του και πίστευε ότι θα μπορούσε να θεωρηθεί ένοχος. Ο 31χρονος Π.Μ. κατοικούσε μόνιμα στην Πτολεμαΐδα. Εργαζόταν ως ηλεκτροσυγκολλητής και για τη ψυχαγωγία του πήγαινε στα καφενεία, τις καφετέριες και τα νυκτερινά μπαρ της πόλης. Εκεί γνώρισε αρκετές γυναίκες, αλλά πάντα του άρεσαν οι μεγαλύτερες σε ηλικία και δεν προέκυψε ποτέ σχέση του με ανήλικη. Ο Π.Μ. αρνήθηκε οποιαδήποτε εμπλοκή στην υπόθεση, ισχυριζόμενος ότι δε γνώριζε την 15χρονη. Το 2006 ο Π.Μ. κάθισε στο εδώλιο του κατηγορουμένου στο Μικτό Ορκωτό Δικαστήριο Καστοριάς αντιμετωπίζοντας την κατηγορία της ανθρωποκτονίας από πρόθεση. Ο Η.Ζ. που ήταν μάρτυρας κατηγορίας, στην κατάθεση του, επιβεβαίωσε για μία ακόμη φορά ότι ο Π.Μ. ήταν ο δράστης της γυναικοκτονίας. …Πήρα το αυτοκίνητο να φύγω, βγήκα στο σχολείο, όπου είδα τον κατηγορούμενο και το κοριτσάκι να μπαίνει μέσα στο αυτοκίνητό του. Τον είδα που μπήκε στο χωματόδρομο… Είδα το κοριτσάκι κάτω κι αυτόν με την πέτρα, εγώ μέσα από το αυτοκίνητο, του είπα τι έκανες, ήρθε πάνω μου με την πέτρα και μου είπε «σταμάτα ρε πούστη, θα σε σκοτώσω, θα πω ότι το κάναμε μαζί». Ενώ οι τακτικοί δικαστές έκριναν τον κατηγορούμενο ένοχο, οι ένορκοι έκριναν ότι δεν υπήρχαν αποδείξεις ότι τέλεσε την πράξη της ανθρωποκτονίας και έτσι κρίθηκε αθώος. Στις 7 Φεβρουαρίου 2008 ο 35χρονος Π.Μ. κάθισε στο εδώλιο του κατηγορούμενου στο Μεικτό Ορκωτό Εφετείο Κοζάνης για να δικαστεί σε δεύτερο βαθμό. Το δικαστήριο για δεύτερη φορά έκρινε τον κατηγορούμενο Π.Μ. αθώο λόγω αμφιβολιών. Στις 28 Ιανουαρίου 2009 ο αρμόδιος εισαγγελέας του Άρειου Πάγου παρουσίασε τεκμηριωμένη πρόταση αναίρεσης της δίκης και αναπομπής της υπόθεσης στο Μικτό Ορκωτό Εφετείο Δυτικής Μακεδονίας για την επανεξέταση της. Μετά από πολλές αναβολές, ξεκίνησε στις 7 Απριλίου 2011 η αναψηλάφηση της δίκης παρουσία νέων μαρτύρων. Στις 23 Ιουνίου 2011 με ψήφους 6-1 ο Π.Μ. αθωώθηκε, καθώς «δεν αποδείχθηκε ότι ο κατηγορούμενος ήταν ο δράστης του εγκλήματος». Μετά από τρεις δίκες, η τρίτη αθωωτική απόφαση είναι αμετάκλητη και ο κύριος ύποπτος δεν μπορεί να δικαστεί ξανά. Η δολοφονία της 15χρονης Φιλιώς Αντωνιάδου, είναι ακόμα άλυτη όσο τα στόματα παραμένουν κλειστά. Ο φάκελος της υπόθεσης έκλεισε και καταχωρήθηκε στα αστυνομικά και δικαστικά αρχεία με την σφραγίδα «Ανεξιχνίαστη». → Ακούστε εδώ τα Podcast Criminal minds | Διάσημα εγκλήματα που συγκλόνισαν την Ελλάδα και τον κόσμο",https://www.athensvoice.gr/images/1074x600/1/jpg/files/2025-03-17/filio-adoniadou01.jpg,2025,3,18
https://www.athensvoice.gr/epikairotita/diethni/894803/podcast-criminal-minds-upothesi-pol-stiven-mak/,,2025-03-16,18:37:00,,,,,,,2025,3,16
https://www.athensvoice.gr/epikairotita/koinonia/894390/gunaikoktonia-sti-thessaloniki-ti-anazitoun-oi-arhes-se-sok-oi-kores-tou-zeugariou/,Γυναικοκτονία στη Θεσσαλονίκη: Σε σοκ οι κόρες του ζευγαριού - Τι αναζητούν οι αρχές,2025-03-13,07:54:53,Κοινωνια,Newsroom,Γυναικοκτονία στη Θεσσαλονίκη: Τι αναζητούν οι αρχές - Σε σοκ οι κόρες του ζευγαριού - Σκότωσε τη σύζυγό του μαχαίρωνοντάς τη πολλαπλές φορές και στη συνέχεια αυτοκτόνησε,Σκότωσε τη σύζυγό του μαχαίρωνοντάς τη πολλαπλές φορές και στη συνέχεια αυτοκτόνησε,"Σε κατάσταση σοκ βρίσκονται οι δύο κόρες της 44χρονης Βαλεντίνας που χθες το μεσημέρι, έπεσε νεκρή από πολλαπλά χτυπήματα που της επέφερε ο σύζυγος. Ο 53χρονος στη συνέχεια αυτοκτόνησε πέφτοντας στο κενό από το μπαλκόνι του διαμερίσματος όπου διαπράχθηκε η γυναικοκτονία στη Θεσσαλονίκη. Η 22χρονη αλλά και η ανήλικη αδελφή της, που είναι μαθήτρια λυκείου και τη στιγμή της δολοφονίας βρισκόταν στο σχολείο, θα πρέπει να διαχειριστούν το γεγονός πως ο πατέρας τους ήταν αυτός που διέπραξε τη γυναικοκτονία με θύμα τη μητέρα τους. Τα αίτια του εγκλήματος παραμένουν άγνωστα έως τώρα. Η ζήλια, είναι ένα πιθανό σενάριο που εξετάζουν οι αστυνομικοί, οι οποίοι όμως δεν αποκλείουν τίποτε προς το παρόν. Τα κινητά τηλέφωνα του ζευγαριού, του 53χρονου Αρτούρ και της 44χρονης Βαλεντίνας ενδεχομένως να ρίξουν φως και να βοηθήσουν στην αποκάλυψη της πραγματικής αιτίας ή των αιτιών της δολοφονίας. Οι δύο σοροί έχουν μεταφερθεί ήδη στο νεκροτομείο της Ιατροδικαστικής Υπηρεσίας Θεσσαλονίκης και σήμερα αναμένεται να εξεταστούν από τον ιατροδικαστή βάρδιας. Η γυναίκα φέρει πολλαπλά τραύματα από μαχαίρι στο σώμα της, όπως είχε διαπιστώσει ο ιατροδικαστής που έφτασε χθες το μεσημέρι στον διαμέρισμα της οικογένειας στη Σίνδο και προχώρησε σε αυτοψία της σκηνής του εγκλήματος. Οι συγγενείς των δύο κοριτσιών βρίσκονται στο πλευρό τους και προσπαθούν να τις συνεφέρουν. Το σοκ τους είναι τεράστιο. Τα ερωτήματα για το φονικό είναι πολλά και προς το παρόν αναπάντητα. Πάντως οι συγγενείς του ζευγαριού υποστήριξαν στους αστυνομικούς πως οι σχέσεις του ζευγαριού ήταν καλές και δεν είχαν ακούσει οτιδήποτε για διαφορές ή διαπληκτισμούς. Στο διαμέρισμα της Σίνδου η οικογένεια είναι μετακομίσει μόλις πριν από 1,5 χρόνο και για αυτό τον λόγο οι αστυνομικοί θα αναζητήσουν τους περίοικους του προηγούμενου σπιτιού όπου διέμενε η οικογένεια, προκειμένου να διαπιστώσουν εάν όντως υπήρχαν εντάσεις μεταξύ τους.",https://www.athensvoice.gr/images/1074x600/jpg/files/2025-03-13/gynaikoktonia_thessaloniki.jpg,2025,3,13
https://www.athensvoice.gr/epikairotita/koinonia/894476/gunaikoktonia-sti-thessaloniki-mou-eihe-pei-oti-o-suzugos-tis-itan-ligo-neurikos-eipe-fili-tis-44hronis/,Γυναικοκτονία στη Θεσσαλονίκη: «Μου είχε πει ότι ο σύζυγός της ήταν λίγο νευρικός» είπε φίλη της 44χρονης,2025-03-13,13:39:00,Κοινωνια,Newsroom,Γυναικοκτονία στη Θεσσαλονίκη: «Μου είχε πει ότι ο σύζυγός της ήταν λίγο νευρικός» είπε φίλη της 44χρονης,Σοκαρισμένες οι κόρες του ζευγαριού - Δε μπορούν ακόμα να καταθέσουν,"Συγκλονισμένοι είναι γείτονες και συγγενείς από τη φρικτή γυναικοκτονία που έγινε σε πολυκατοικία στην περιοχή της Σίνδου Θεσσαλονίκης το μεσημέρι της Τετάρτης (12.03). Ο 53χρονος  ήταν αυτός που διέπραξε τη γυναικοκτονία με θύμα τη σύζυγό του, χτυπώντας τη με πολλαπλές μαχαιριές και στη συνέχεια αυτοκτόνησε πηδώντας από τον δεύτερο όροφο της πολυκατοικίας όπου διέμεναν στη Θεσσαλονίκη. Το συγκεκριμένο ζευγάρι δεν είχε απασχολήσει ποτέ τις Αρχές για περιστατικά ενδοοικογενειακής βίας, με γείτονες που μίλησαν στην εκπομπή «Αλήθειες με τη Ζήνα» να κάνουν λόγο για ήσυχους ανθρώπους, που δεν είχαν δώσει δικαιώματα. Στο ίδιο μήκος κύματος κινείται κι ο αδελφός της άτυχης γυναίκας, ο οποίος πήγε στο διαμέρισμα μόλις έμαθε τι έγινε, υποστηρίζοντας ότι το ζευγάρι δεν μάλωνε. Πάντως, φίλη της 44χρονης ανέφερε ότι της είχε πει ότι ο 53χρονος ήταν νευρικό, αλλά όχι βίαιος. «Ήταν εξαιρετικός άνθρωπος. Ήταν ήσυχη και πρόσεχε μόνο τα παιδιά της. Πολύ ήρεμη, πάντα χαμογελαστή. Μου είχε πει ότι ο σύζυγός της ήταν λίγο νευρικός, αλλά όχι ότι ήταν βίαιος», είπε φίλη του θύματος. Τραγικές φιγούρες οι δύο κόρες του ζευγαριού, ηλικίας 21 και 16 ετών, οι οποίες απουσίαζαν από το σπίτι όταν ο 53χρονος μαχαίρωσε τη σύζυγό του σε όλο της το σώμα, με αποτέλεσμα να πεθάνει από ακατάσχετη αιμορραγία, κι ο ίδιος πραγματοποίησε «άλμα θανάτου» από το μπαλκόνι. Τα δύο κορίτσια βρίσκονται σε κατάσταση σοκ, καθώς έχασαν και τους δύο γονείς τους μέσα σε λίγα λεπτά, και δεν είναι σε θέση να καταθέσουν στις Αρχές.",https://www.athensvoice.gr/images/1074x600/jpg/files/2025-03-13/ginaikoktonia_thessaloniki.jpg,2025,3,13
https://www.athensvoice.gr/epikairotita/koinonia/894510/gunaikoktonia-sti-thessaloniki-ti-mahairose-pano-apo-40-fores-me-tessera-diaforetika-mahairia/,Γυναικοκτονία στη Θεσσαλονίκη: Τη μαχαίρωσε πάνω από 40 φορές με τέσσερα διαφορετικά μαχαίρια,2025-03-13,16:44:44,Κοινωνια,Newsroom,"Γυναικοκτονία στη Θεσσαλονίκη: Τη μαχαίρωσε πάνω από 40 φορές με τέσσερα διαφορετικά μαχαίρια  - Η σορός της γυναίκας φέρει τραύματα στο λαιμό, στα χέρια, στο πρόσωπο και στην κοιλιακή χώρα","Η σορός της γυναίκας φέρει τραύματα στο λαιμό, στα χέρια, στο πρόσωπο και στην κοιλιακή χώρα","Σοκάρουν τα ευρήματα της γυναικοκτονίας της 44χρονης στη από τον 53χρονο σύζυγό της, το μεσημέρι της Τετάρτης. Σύμφωνα με πληροφορίες, η γυναίκα φαίνεται ότι δέχθηκε πάνω από 40 μαχαιριές, σε διάφορα σημεία του σώματός της, ενώ ο δράστης φέρεται να χρησιμοποίησε τέσσερα διαφορετικά μαχαίρια για να της αφαιρέσει τη ζωή, πριν πηδήξει στο κενό. Τα μαχαίρια έφεραν επάνω τους ίχνη αίματος και κατασχέθηκαν από τους αστυνομικούς.   Συγκλονισμένοι είναι γείτονες και συγγενείς από τη φρικτή γυναικοκτονία που έγινε σε πολυκατοικία στην περιοχή της Σίνδου Θεσσαλονίκης το μεσημέρι της Τετάρτης (12.03). Ο 53χρονος  ήταν αυτός που διέπραξε τη γυναικοκτονία με θύμα τη σύζυγό του, χτυπώντας τη με πολλαπλές μαχαιριές και στη συνέχεια αυτοκτόνησε πηδώντας από τον δεύτερο όροφο της πολυκατοικίας όπου διέμεναν στη Θεσσαλονίκη. Το συγκεκριμένο ζευγάρι δεν είχε απασχολήσει ποτέ τις Αρχές για περιστατικά ενδοοικογενειακής βίας, με γείτονες που μίλησαν στην εκπομπή «Αλήθειες με τη Ζήνα» να κάνουν λόγο για ήσυχους ανθρώπους, που δεν είχαν δώσει δικαιώματα. Στο ίδιο μήκος κύματος κινείται κι ο αδελφός της άτυχης γυναίκας, ο οποίος πήγε στο διαμέρισμα μόλις έμαθε τι έγινε, υποστηρίζοντας ότι το ζευγάρι δεν μάλωνε. Πάντως, φίλη της 44χρονης ανέφερε ότι της είχε πει ότι ο 53χρονος ήταν νευρικό, αλλά όχι βίαιος. «Ήταν εξαιρετικός άνθρωπος. Ήταν ήσυχη και πρόσεχε μόνο τα παιδιά της. Πολύ ήρεμη, πάντα χαμογελαστή. Μου είχε πει ότι ο σύζυγός της ήταν λίγο νευρικός, αλλά όχι ότι ήταν βίαιος», είπε φίλη του θύματος. Τραγικές φιγούρες οι δύο κόρες του ζευγαριού, ηλικίας 21 και 16 ετών, οι οποίες απουσίαζαν από το σπίτι όταν ο 53χρονος μαχαίρωσε τη σύζυγό του σε όλο της το σώμα, με αποτέλεσμα να πεθάνει από ακατάσχετη αιμορραγία, κι ο ίδιος πραγματοποίησε «άλμα θανάτου» από το μπαλκόνι. Τα δύο κορίτσια βρίσκονται σε κατάσταση σοκ, καθώς έχασαν και τους δύο γονείς τους μέσα σε λίγα λεπτά, και δεν είναι σε θέση να καταθέσουν στις Αρχές.",https://www.athensvoice.gr/images/1074x600/jpg/files/2025-01-27/astynomia-peripoliko-kos.jpg,2025,3,13
https://www.athensvoice.gr/epikairotita/koinonia/894296/gunaikoktonia-sti-thessaloniki-o-53hronos-zileue-ti-gunaika-tou-pisteue-oti-eihe-epafes-me-trita-prosopa/,Γυναικοκτονία στη Θεσσαλονίκη: Ο 53χρονος ζήλευε τη γυναίκα του - Πίστευε ότι είχε επαφές με τρίτα πρόσωπα,2025-03-12,13:29:12,Κοινωνια,Γιώργος Σόμπολος,Γυναικοκτονία στη Θεσσαλονίκη: Ο 53χρονος ζήλευε τη γυναίκα του - Πίστευε ότι είχε επαφές με τρίτα πρόσωπα - Τα κίνητρα της δολοφονίας - Νοσηλεύεται σε κρίσιμη κατάσταση στη ΜΕΘ,Τα κίνητρα της δολοφονίας - Νοσηλεύεται σε κρίσιμη κατάσταση στη ΜΕΘ,"Παθολογική ζήλια φαίνεται να είχε κυριέσει έναν 53χρονο ο οποίος έφτασε στο έγκλημα, δολοφονώντας την κατά 9 χρόνια νεότερη σύζυγο του στο σπίτι τους στη Θεσσαλονίκη. αυτό τουλάχιστον υποστηρίζουν γείτονες του ζευγαριού που νωρίτερα σήμερα το μεσημέρι άκουσαν φωνές μέσα από το διαμέρισμα όπου ζούσαν η 44χρονη και ο 65χρονος σύζυγος της. Λίγο αργότερα, περίοικοι είδαν τον 65χρονο να πέφτει στο κενό από τον 2ο όροφο της πολυκατοικίας όπου διέμεναν στην περιοχή της Σίνδου στη Θεσσαλονίκη. Το ΕΚΑΒ που έφτασε στο σημείο εντόπισε νεκρή την άτυχη γυναίκα και παρέλαβε τον 65χρονο ο οποίος χαρακτηρίζεται πολυτραυματίας και η κατάσταση της υγείας του είναι κρίσιμη. Έχει εισαχθεί στη ΜΕΘ και τις επόμενες ώρες αναμένεται να υποβληθεί σε χειρουργική επέμβαση, εάν φυσικά το επιτρέψει η κατάσταση της υγείας του. Κάτι που προς το παρόν δείχνει αδύνατο, καθώς η κατάσταση του είναι εξαιρετικά κρίσιμη. Ως προς τα κίνητρα του φονικού, οι αστυνομικοί συνομιλώντας με γείτονες του ζευγαριού, αντελήφθησαν πως η ζήλια υπήρχε εδώ και καιρό, από πλευράς του 65χρονου. Πίστευε πως είχε επαφές με τρίτα πρόσωπα, τουλάχιστον μέσα στο μυαλό του και οι διαπληκτισμοί ανάμεσα στο ζευγάρι ήταν συχνοί. Ειδικά τον τελευταίο καιρό τα πράγματα είχαν ξεφύγει, ανέφεραν χαρακτηριστικά στους αστυνομικούς περίοικοι. Η γυναίκα βρέθηκε μέσα στο σπίτι, σε μια λίμνη αίματος. Με ένα αιχμηρό αντικείμενο, ο δράστης και παρ΄ολίγον αυτόχειρας της κατάφερε απανωτά χτυπήματα σε διάφορα σημεία, με αποτέλεσμα η γυναίκα να χάσει επί τόπου τη ζωή της. Ήδη οι αστυνομικοί αναζητούν συγγενικά πρόσωπα του ζευγαριού για να λάβουν καταθέσεις ενώ κάποια αντικείμενα από το σπίτι θα μεταφερθούν για εξετάσεις στα εγκληματολογικά εργαστήρια της ΕΛ.ΑΣ. Η σορός της άτυχης γυναίκας, θα μεταφερθεί στο νεκροτομείο της Ιατροδικαστικής υπηρεσίας Θεσσαλονίκης όπου αύριο, Πέμπτη, θα υποβληθεί σε εξετάσεις για να διαπιστωθεί ο αριθμός των χτυπημάτων που δέχθηκε αλλά και την τελική αιτία θανάτου.",https://www.athensvoice.gr/images/1074x600/jpg/files/2025-01-24/epithesi-astynomia-peripoliko.jpg,2025,3,12
https://www.athensvoice.gr/epikairotita/koinonia/894283/gunaikoktonia-sti-thessaloniki-skotose-ti-suzugo-tou-kai-pidixe-apo-to-balkoni/,Γυναικοκτονία στη Θεσσαλονίκη: Σκότωσε τη σύζυγό του και πήδηξε από το μπαλκόνι,2025-03-12,12:45:00,Κοινωνια,Newsroom,Γυναικοκτονία στη Θεσσαλονίκη: Σκότωσε τη σύζυγό του και πήδηξε από το μπαλκόνι - Οι πρώτες πληροφορίες,Οι πρώτες πληροφορίες,"Νέα γυναικοκτονία καταγράφηκε σήμερα Τετάρτη (12.3) στη Θεσσαλονίκη. Ένας 54χρονος άνδρας σκότωσε τη σύζυγό του και στη συνέχεια πήδηξε από το μπαλκόνι του διαμερίσματός τους. Σύμφωνα με το grtimes.gr, ο 54χρονος επιτέθηκε στην 44χρονη σύζυγό του με αιχμηρό αντικείμενο, καταφέρνοντάς της πολλαπλά τραύματα. Η γυναίκα άφησε την τελευταία της πνοή. Η γυναικοκτονία καταγράφηκε νωρίτερα το μεσημέρι. Ο δράστης έπεσε από τον δεύτερο όροφο του διαμερίσματός τους στη Σίνδο και τραυματίστηκε σοβαρά. ",https://www.athensvoice.gr/images/1074x600/1/jpg/files/2024-08-10/peripoliko__2_.jpg,2025,3,12
https://www.athensvoice.gr/epikairotita/koinonia/894302/thessaloniki-nekros-o-gunaikoktonos-pethane-sto-asthenoforo/,Θεσσαλονίκη: Νεκρός ο γυναικοκτόνος - Πέθανε στο ασθενοφόρο,2025-03-12,13:48:00,Κοινωνια,Γιώργος Σόμπολος,Σίνδος: Νεκρός ο γυναικοκτόνος - Πέθανε στο ασθενοφόρο,Η 44χρονη έφερε πολλαπλές μαχαιριές,"Κατέληξε στη ΜΕΘ του νοσοκομείου Παπανικολάου της Θεσσαλονίκης ο 53χρονος άνδρας που νωρίτερα σήμερα σκότωσε τη γυναίκα του με απανωτά χτυπήματα και στην συνέχεια αποπειράθηκε να δώσει τέλος στη ζωή του πέφτοντας από το μπαλκόνι του σπιτιού τους. Ο πολυτραυματίας εάν και μεταφέρθηκε αρκετά γρήγορα στο νοσοκομείο, δεν κατάφερε να κρατηθεί στη ζωή παρά τις υπεράνθρωπες προσπάθειες των γιατρών. Η νέα γυναικοκτονία γυναίκας, αυτή τη φορά στη Θεσσαλονίκη, χαρακτηρίστηκε από τους αστυνομικούς ως προσχεδιασμένη. Ο δράστης, εδώ και αρκετό καιρό είχε έντονους διαπληκτισμούς με την 44χρονη σύζυγο του. Ο 53χρονος πίστευε πως η σύζυγος του, τον απατούσε. Εάν και κανείς δεν πίστευε πως θα έφτανε στο σημείο να δολοφονήσει τη σύζυγό του, νωρίτερα σήμερα το μεσημέρι ο 53χρονος άρπαξε ένα αιχμηρό αντικείμενο, μάλλον μαχαίρι, και προκάλεσε απανωτά τραύματα στη σύζυγο του, ενώ βρίσκονταν μέσα στο σπίτι τους. Η γυναίκα, έχασε επί τόπου τη ζωή της, ενώ ο δράστης, λίγο αργότερα, πήγε στο μπαλκόνι του διαμερίσματος τους, που βρίσκεται στον δεύτερο όροφο πολυκατοικίας, από όπου και έπεσε στο κενό. Οι περίοικοι κάλεσαν το «166» το οποίο μετέφερε τον πολυτραυματία στο νοσοκομείο όπου πριν από λίγη ώρα κατέλεξε. Σύμφωνα με μαρτυρίες γειτόνων του ζευγαριού, ειδικά τον τελευταίο καιρό τα πράγματα είχαν ξεφύγει. Όλοι μιλούν για έναν άνδρα που δημιουργούσε επεισόδια στο σπίτι του με θύμα την 44χρονη σύζυγο του. Οι δύο σοροί μεταφέρθηκαν στην ιατροδικαστική υπηρεσία Θεσσαλονίκης για να υποβληθούν σε εξετάσεις. ",https://www.athensvoice.gr/images/1074x600/jpg/files/2023-08-11/asthenoforo.jpg,2025,3,12
https://www.athensvoice.gr/epikairotita/ellada/893524/xen-ellados-na-anagnoristei-i-gunaikoktonia-os-autoteles-poiniko-adikima/,Εκστρατεία ενημέρωσης και ευαισθητοποίησης από τη ΧΕΝ Ελλάδος για τις γυναικοκτονίες,2025-03-07,09:38:59,Ελλαδα,Newsroom,XEN Ελλάδος: Εκστρατεία ενημέρωσης και ευαισθητοποίησης - «Να αναγνωριστεί η γυναικοκτονία ως αυτοτελές ποινικό αδίκημα»,«Να αναγνωριστεί η γυναικοκτονία ως αυτοτελές ποινικό αδίκημα»,"Η ΧΕΝ Ελλάδος έχει ξεκινήσει εδώ και λίγους μήνες την έναρξη διετούς εκστρατείας ενημέρωσης και ευαισθητοποίησης του κοινού με στόχο τη συλλογή υπογραφών για να αναγνωριστεί η γυναικοκτονία ως αυτοτελές ποινικό αδίκημα. Στο πλαίσιο της εκστρατείας κατά των γυναικοκτονιών με τίτλο «Γυναικοκτονία Είναι» προγραμματίζονται εκδηλώσεις από τη ΧΕΝ Ελλάδος και τα 20 τοπικά της κέντρα σε όλη τη χώρα. Όπως σημειώνει η ΧΕΝ Ελλάδος, «ο θάνατός μιας γυναίκας, όταν συνδέεται με τη θέση των γυναικών στην κοινωνία, τις διακρίσεις σε βάρος τους, τις ανισότητες, τα στερεότυπα φύλου, τις προκαταλήψεις, τις πατριαρχικές αντιλήψεις είναι και πρέπει να αντιμετωπίζεται ως ξεχωριστό έγκλημα. Η δολοφονία της, είναι γυναικοκτονία γιατί το κίνητρο του δράστη, η αιτία, έχει έμφυλη διάσταση». Με την εκστρατεία αυτή, η ΧΕΝ καλεί την Πολιτεία να αναγνωρίσει τη γυναικοκτονία, «την πιο ακραία μορφή βίας και εκδήλωσης μίσους κατά των γυναικών, ως αυτοτελές ποινικό αδίκημα, διακριτό από την ανθρωποκτονία». Όπως σημειώνεται στη σχετική ανακοίνωση, «απαιτούμε μία θεσμική αλλαγή που θα ενισχύσει την πρόληψη, θα διασφαλίσει την απονομή δικαιοσύνης, χωρίς την αναγνώριση των ελαφρυντικών, που μετατρέπουν τη γυναικοκτονία σε έγκλημα ""πάθους"" ή ""τιμής"" και θα εξασφαλίσει την προστασία και στήριξη των οικογενειών των θυμάτων (παιδιά, γονείς, αδέλφια)». Μπορείτε να υπογράψετε το ψήφισμα ΕΔΩ ",https://www.athensvoice.gr/images/1074x600/jpg/files/2025-03-07/xen_ellados_ekstrateia_gynaikoktonies.jpg,2025,3,7
https://www.athensvoice.gr/epikairotita/koinonia/893059/serres-apopeira-gunaikoktonias-prospathise-na-kapsei-zodani-tin-en-diastasei-suzugo/,Σέρρες: Aπόπειρα γυναικοκτονίας - Προσπάθησε να κάψει ζωντανή την εν διαστάσει σύζυγο,2025-03-04,18:54:00,Κοινωνια,Newsroom,Σέρρες: Aπόπειρα γυναικοκτονίας - Προσπάθησε να κάψει ζωντανή την εν διαστάσει σύζυγο,"Μετά από έρευνα των αστυνομικών, στο σπίτι βρέθηκαν μια καραμπίνα, ένα τόξο κι ένα αεροβόλο","Στα χέρια της αστυνομίας έπεσε ένας 55χρονος από χωριό των Σερρών ο οποίος προσπάθησε να κάψει τη 37χρονη γυναίκα του στο σπίτι τους. Σύμφωνα με πληροφορίες της ΕΡΤ Σερρών, σήμερα το πρωί, γείτονας της οικογένειας άκουσε τη φασαρία και ειδοποίησε την αστυνομία, ενώ το ίδιο έκανε κι ένα συγγενικό πρόσωπο του ζευγαριού.
  
 Αστυνομικοί της Διεύθυνσης Ασφάλειας Σερρών έφτασαν άμεσα στο σπίτι, αλλά ο 55χρονος, που δεν πρόλαβε να βάλει τη φωτιά, είχε διαφύγει. Εκεί διαπίστωσαν ότι το σπίτι ήταν γεμάτο βενζίνη και στο υπόγειο βρισκόταν το μπιτόνι, με το οποίο τη μετέφερε. Μετά από έρευνα των αστυνομικών, στο σπίτι βρέθηκαν μια καραμπίνα, ένα τόξο κι ένα αεροβόλο. Η αστυνομία τον εντόπισε μετά από σαράντα λεπτά, τον συνέλαβε και τον οδήγησε στον εισαγγελέα. Σε βάρος του 55χρονου σχηματίστηκε δικογραφία για απόπειρα ανθρωποκτονίας από δόλο και ενδοοικογενειακή βία. Σύμφωνα με πληροφορίες της ΕΡΤ Σερρών το ζευγάρι βρισκόταν σε διάσταση. Ζούσαν, όμως, μαζί με τα τρία τους παιδιά.",https://www.athensvoice.gr/images/1074x600/jpg/files/2025-02-21/sillipsi_aigaleo_sexoualiki_parenoxlisi_11xronis.jpg,2025,3,4
https://www.athensvoice.gr/epikairotita/koinonia/892945/i-stugeri-dolofonia-tis-andrianas-gardikioti-me-78-mahairies-zilias/,Η στυγερή γυναικοκτονία της Ανδριάνας Γαρδικιώτη με 78 μαχαιριές,2025-03-04,12:44:00,Κοινωνια,Μιμή Φιλιππίδη,Διάσημα εγκλήματα | Η γυναικοκτονία της Ανδριάνας Γαρδικιώτη στην Καστοριά - Το αποτρόπαιο φονικό που συγκλόνισε την Ελλάδα,Η αλήθεια πίσω από το φρικτό τέλος της 21χρονης φοιτήτριας και παρουσιάστριας τοπικού καναλιού,"Ένα φρικτό έγκλημα που διαπράχθηκε στην Καστοριά τον Δεκέμβριο του 2011 ήταν η γυναικοκτονία της 21χρονης Ανδριάνας Γαρδικιώτη. Η Ανδριάνα Γαρδικιώτη καταγόταν από ένα χωριό της Κέρκυρας και ήταν το τελευταίο από τα τέσσερα παιδιά μιας πολύτεκνης οικογένειας. Είχε μετακομίσει στην Καστοριά όταν πέρασε στο ΤΕΙ για να σπουδάσει στο τμήμα Δημοσίων Σχέσεων και Επικοινωνίας. Ήταν μια κοπέλα όμορφη, γελαστή, κοινωνική και ονειρευόταν να κάνει καριέρα ως παρουσιάστρια τηλεοπτικών εκπομπών. Για να μην επιβαρύνει την οικογένεια οικονομικά, ζώντας σε μια άλλη πόλη στη διάρκεια των σπουδών της, αναζήτησε αμέσως δουλειά. Αποφάσισε να συγκατοικήσει με μια φίλη της και εργάστηκε αρχικά ως σερβιτόρα σε καφέ και στη συνέχεια σε νυχτερινά μαγαζιά, αλλά και ως παρουσιάστρια σε τοπικό κανάλι. Σε μια έξοδο με συμφοιτητές της σε ένα μπαράκι της Καστοριάς, γνώρισε τον γοητευτικό dj Στάθη Ευσταθίου που έμενε στη Θεσσαλονίκη και σύντομα έγιναν ζευγάρι. Η Ανδριάνα Γαρδικιώτη φαινόταν ευτυχισμένη, αλλά δεν γνώριζε ότι πίσω από την όμορφη εικόνα του 35χρονου Στάθη Ευσταθίου κρυβόταν μια σκοτεινή πλευρά. Είχε εκτίσει ποινή φυλάκισης 18 μηνών για τον βιασμό μιας φοιτήτριας, ενώ είχε κατηγορηθεί και για αποπλάνηση ανηλίκου κάτω των 10 ετών, υπόθεση από την οποία απαλλάχθηκε όταν μετά από συμβιβασμό η πλευρά του θύματος απέσυρε τη μήνυση. Το 2010 είχε συλληφθεί για κατοχή παιδικού πορνογραφικού υλικού και παράνομη οπλοκατοχή -όταν συνελήφθη από άνδρες της Δίωξης Ηλεκτρονικού Εγκλήματος Θεσσαλονίκης είχε κρύψει 4 σκληρούς δίσκους Η/Υ με 30.000 αρχεία σκληρού παιδικού πορνογραφικού υλικού στη φόδρα του καναπέ του. Δυστυχώς, το δικαστήριο τον είχε αφήσει ελεύθερο με περιοριστικά μέτρα -κατέβαλε 3.000 ευρώ εγγύηση και είχε την υποχρέωση να εμφανίζεται μία φορά το μήνα σε αστυνομικό τμήμα. Το χρονικό του εγκλήματος ξεκίνησε από έναν καβγά ανάμεσα στο ζευγάρι λίγες μέρες πριν τα Χριστούγεννα. Ο Στάθης Ευσταθίου πήγε την Πέμπτη 15 Δεκεμβρίου 2011 στην Καστοριά για να συναντήσει την Ανδριάνα. Υποψιαζόταν, για ακόμα μία φορά, ότι η κοπέλα τον απατούσε. Η Ανδριάνα Γαρδικιώτη είχε αγανακτήσει με τον ασφυκτικό έλεγχο που της ασκούσε και την αρρωστημένη ζήλια του και του ζήτησε να χωρίσουν. Δυστυχώς στη συνέχεια έκανε το μοιραίο λάθος να φύγει από τον πολυσύχναστο χώρο όπου συναντήθηκαν και να τον ακολουθήσει στο αμάξι του για να πάνε βόλτα. Τα ξημερώματα της Παρασκευής 16 Δεκεμβρίου βρέθηκαν σε ένα απόμερο σημείο της λίμνης. Ο καβγάς τους συνεχίστηκε με μεγαλύτερη ένταση και η κατάσταση βγήκε εκτός ελέγχου. Ο Στάθης Ευσταθίου με ένα κρητικό μαχαίρι και ένα κατσαβίδι άρχισε να τη χτυπά ασταμάτητα, ενώ η κοπέλα προσπαθούσε να αντισταθεί. Όταν, αν και τραυματισμένη κατάφερε να του ξεφύγει, την κυνήγησε, την έσυρε πίσω στο αμάξι και συνέχισε να τη χτυπάει με μανία, ώσπου η Ανδριάνα Γαρδικιώτη κατέληξε από αιμορράγια. Μη θέλοντας να υποστεί τις συνέπειες της πράξης του, αποφάσισε να ξεφορτωθεί το πτώμα. Κατέβασε το παντελόνι και το εσώρουχο της νεκρής Ανδριάνας -επιχειρώντας προφανώς να σκηνοθετήσει σεξουαλικό έγκλημα- και πέταξε το άψυχο σώμα της στην όχθη της λίμνης. Το μαχαίρι και το κατσαβίδι έμειναν καρφωμένα στο λαιμό της. Για να γλιτώσει και να αποφύγει τη σύλληψη, γύρισε στο σπίτι του στην Θεσσαλονίκη κι έκανε μια ανάρτηση στο προσωπικό του προφίλ στο Facebook με αποδέκτη τη νεκρή σύντροφό του: Λυπάμαι και συγγνώμη, ό,τι έγινε πλέον δεν αλλάζει… Έναν ολόκληρο χρόνο μαζί και από εδώ και πέρα για πάντα ως την αιωνιότητα μαζί. Καλό ταξίδι και έρχομαι και εγώ μαζί σου. Στη συνέχεια μπήκε στο αμάξι και ξεκίνησε με προορισμό το Κιλκίς. Στον δρόμο έπεσε σε μπλόκο της Τροχαίας και όταν του έκαναν σήμα να σταματήσει για έλεγχο εκείνος ανέπτυξε ταχύτητα. Στην προσπάθειά του να ξεφύγει, έχασε τον έλεγχο του οχήματος και καρφώθηκε σε κολόνα. Μεταφέρθηκε σοβαρά τραυματισμένος και νοσηλεύτηκε φρουρούμενος στο Γενικό Νοσοκομείο Κιλκίς. Οι αστυνομικοί που έφτασαν στο σημείο του ατυχήματος για αυτοψία, κατά τον έλεγχο του αυτοκινήτου εντόπισαν στο πορτμπαγκάζ αίμα και μαλλιά. Αδυνατώντας να δώσει μια εξήγηση, ο δράστης ομολόγησε την πράξη του και υπέδειξε πού είχε πετάξει το πτώμα της άτυχης φοιτήτριας. Η ιατροδικαστική έκθεση ανέφερε ότι η Ανδριάνα Γαρδικιώτη βασανίστηκε άγρια πριν αφήσει την τελευταία της πνοή στα χέρια του Στάθη Ευσταθίου. Η κοπέλα έφερε περισσότερα από 78 χτυπήματα από κατσαβίδι και μαχαίρι σε όλο της το σώμα. Είχε τριάντα πέντε χτυπήματα στον λαιμό και στον θώρακα και δεκάδες άλλα στο υπόλοιπο σώμα. Ένα από αυτά προκάλεσε ρήξη καρδιάς, ενώ υπήρχαν χτυπήματα και στην οσφυϊκή χώρα. Το πτώμα έφερε πολλές εκδορές και μικρότερα χτυπήματα στα χέρια και στο πρόσωπο. Από αυτά τα περισσότερα ήταν αμυντικά, ενώ κάποια άλλα που ήταν επιφανειακά στην πλάτη και στα πόδια φανέρωναν ότι ο δολοφόνος ήθελε να την τιμωρήσει, να τη βασανίσει. Δεν βρέθηκαν κακώσεις στα γεννητικά όργανα. Λήφθηκαν κολπικά επιχρίσματα για πιθανή ανίχνευση σπέρματος, αν και όπως είχε δηλώσει ο ιατροδικαστής Κοζάνης Ιωάννης Φούντος, δεν θα μπορούσε να εξακριβωθεί αν η σεξουαλική επαφή ήταν προθανάτια ή μεταθανάτια. Φυσικά υπήρξαν και σκανδαλοθηρικές φυλλάδες που έγραψαν: Το ανθρωπόμορφο κτήνος, αφού τη βασάνισε και την κατακρεούργησε… στο τέλος ασέλγησε στο άψυχο κορμί του κοριτσιού, πριν την ρίξει στα παγωμένα νερά της λίμνης… Οι Αρχές που ερευνούσαν την άγρια δολοφονία της Ανδριάνας Γαρδικιώτη, εξέτασαν προσεκτικά τις τελευταίες ώρες πριν από το έγκλημα, λόγω του παρελθόντος του δράστη. Οι φωτογραφίες που ανέβασε στο Facebook αποδυνάμωναν τον ισχυρισμό του ότι τη σκότωσε επειδή θόλωσε όταν του ζήτησε να χωρίσουν. Επίσης, μετά το έγκλημα ήθελε να δημιουργήσει την πεποίθηση ότι είχε αυτοκτονήσει, δήθεν μετανιωμένος για την πράξη του, αλλά στην πραγματικότητα προσπαθούσε να κερδίσει χρόνο για να φύγει από τη χώρα (περνώντας από το Κιλκίς στα Σκόπια). Αυτός ήταν ο λόγος που σχεδόν αμέσως μετά το έγκλημα ανέβασε στο προφίλ του στο Facebook το κείμενο. Τα όσα ομολόγησε για τη δολοφονία της Ανδριάνας Γαρδικιώτη ήταν σοκαριστικά ακόμα και για τους έμπειρους αξιωματικούς της ΕΛΑΣ. Ο Στάθης Ευσταθίου έχει γραφτεί στα ελληνικά αστυνομικά χρονικά ως ένας από τους πιο στυγερούς εγκληματίες: «…Τη λάτρευα. Αν και ήμασταν μαζί περίπου έναν χρόνο, πίστευα ότι ήταν η γυναίκα της ζωής μου. Την αγαπούσα, δεν άντεχα ούτε λεπτό μακριά της. Έκανα τα αδύνατα δυνατά να είμαι συνέχεια μαζί της. Ήταν πολύ όμορφη και ιδιαίτερα κοινωνική. Μιλούσε με όλον τον κόσμο. Την πλησίαζαν συνέχεια άντρες και αυτό δεν το άντεχα. Συνέχεια καβγαδίζαμε γι’ αυτό. Δεν ήθελα να μιλάει με κανέναν. Όμως δεν με άκουγε... »Την Παρασκευή τσακωθήκαμε πάλι για το ίδιο ζήτημα. Της είπα ότι ήμουν σίγουρος ότι με απατούσε. Εκείνη το αρνήθηκε, αλλά δεν την πίστεψα. Μου είπε ότι δεν αντέχει άλλο και ότι ήθελε να χωρίσουμε. Θόλωσα και έγινε ό,τι έγινε… Ήθελε να με χωρίσει για να γυρνά ελεύθερη. Να κάνει τη ζωή της. Στη σκέψη και μόνο ότι θα την έχανα τρελάθηκα. Άρπαξα ό,τι βρήκα μπροστά μου και άρχισα να τη χτυπάω! Όταν κατάλαβα ότι ήταν νεκρή, πήρα την απόφαση να την ακολουθήσω. Έτσι θα ήμασταν για πάντα οι δυο μας στον παράδεισο. Αλλά δεν πρόλαβα». Ο δράστης είχε ζητήσει αρχικά προθεσμία 48 ωρών για απολογία, ωστόσο, το αίτημα του δεν έγινε δεκτό. Προφυλακίστηκε στις φυλακές Γρεβενών, ενώ παράλληλα δόθηκε εντολή από την ανακρίτρια Καστοριάς να μεταφερθεί στο νοσοκομείο Κοζάνης, για ψυχιατρική και ψυχολογική εξέταση. Στις 7 Οκτωβρίου 2012 μετά από αναβολές ξεκίνησε στο Μικτό Ορκωτό Δικαστήριο της Κοζάνης η δίκη του Στάθη Ευσταθίου για ανθρωποκτονία εκ προθέσεως σε ήρεμη ψυχική κατάσταση, παράνομη οπλοφορία και οπλοχρησία. Ο κατηγορούμενος άλλαξε εντελώς την τοποθέτηση που είχε κατά την προανάκριση και την ανάκριση και αρνήθηκε ότι ήταν αυτός ο δράστης της στυγερής γυναικοκτονίας. Ισχυρίστηκε ότι ομολόγησε τις πράξεις του κατά το στάδιο της ανάκρισης επειδή ήταν κουρασμένος, άυπνος και ήθελε να τελειώσει η διαδικασία. Ωστόσο, δεν έπεισε τους δικαστές και τους ενόρκους που τον έκριναν ομόφωνα ένοχο. Το δικαστήριο του επέβαλε την βαρύτερη προβλεπόμενη ποινή για την συγκεκριμένη πράξη, χωρίς να του αναγνωρίσει κανένα ελαφρυντικό. Καταδικάστηκε σε ισόβια κάθειρξη για την ανθρωποκτονία της 21χρονης συντρόφου του Ανδριάνας Γαρδικιώτη στην Καστοριά τον Δεκέμβριο του 2011 και παράλληλα σε 8 και 16 μήνες για της κατηγορίες οπλοφορίας και οπλοχρησίας. Η δίκη είχε διεξαχθεί υπό δρακόντεια μέτρα ασφαλείας. Το αποτέλεσμα ικανοποίησε τους συγγενείς του θύματος, οι οποίοι αποδοκίμασαν μετά το τέλος της διαδικασίας τον κατηγορούμενο. → Ακούστε εδώ τα Podcast «Criminal minds | Διάσημα εγκλήματα που συγκλόνισαν τον κόσμο» της Μιμής Φιλιππίδη",https://www.athensvoice.gr/images/1074x600/1/jpg/files/2025-03-04/andrianas-gardikioti11.jpg,2025,3,4
https://www.athensvoice.gr/epikairotita/koinonia/890690/gunaikoktonia-stis-serres-teleutaio-adio-stin-52hroni-me-eidiki-adeia-stin-kideia-o-gios-tis/,Γυναικοκτονία στις Σέρρες: Τελευταίο αντίο στην 52χρονη - Με ειδική άδεια στην κηδεία ο γιος της,2025-02-15,13:26:00,Κοινωνια,Newsroom,Γυναικοκτονία στις Σέρρες: Τελευταίο αντίο στην 52χρονη - Με ειδική άδεια στην κηδεία ο γιος της,Το χρονικό του άγριου εγκλήματος,"Τελευταίο αντίο είπαν σήμερα (15.2) συγγενείς και φίλοι στην 52χρονη γυναίκα που δολοφονήθηκε από τον σύζυγό της μέσα στο σπίτι τους στη Σιτοχώρι Σερρών. Στην κηδεία της 52χρονης γυναίκας από τις Σέρρες βρέθηκε η κόρη της, η οποία ζει στη Γερμανία, ενώ με ειδική άδεια έφτασε στον Ιερό Ναό Αγίου Γεωργίου στην Απολλωνία Θεσσαλονίκης ο γιος της, ο οποίος είναι έγκλειστος στις φυλακές Νιγρίτας λόγω υποθέσεων ναρκωτικών. Ο άνδρας έλαβε ειδική άδεια. Οι αστυνομικοί τον μετέφεραν στο ναό και ήταν φρουρούμενος καθ’ όλη τη διάρκεια της εξοδίου ακολουθίας. Η γυναικοκτονία καταγράφηκε την Πέμπτη 13 Φεβρουαρίου στο Σιτοχώρι Σερρών. Ήταν λίγο πριν τις 09:00 όταν ο 59χρονος σύζυγος τηλεφώνησε στην αστυνομία και ανέφερε πως σκότωσε τη γυναίκα του και σκόπευε να αυτοκτονήσει. Κατόπιν, ο 59χρονος πήρε τον σκύλο τους και εξαφανίστηκε. Η 52χρονη γυναίκα βρέθηκε νεκρή στο κρεβάτι. Ο 59χρονος έβαλε φωτιά στο μαντρί της οικογένειας, θέλοντας να δώσει τέλος στη ζωή του. Όταν έφτασαν στο σημείο οι αστυνομικοί, εντόπισαν τη σορό του. Ο δολοφόνος είχε αφήσει σημείωμα στο οποίο ανέφερε: «Τελικά η αγάπη μπορεί να σκοτώσει για δες… Μάκη δεν θα σε δικάσουμε αντίο. Να είσαι δυνατός σε παρακαλώ. Ας με συγχωρήσει ο Θεός δεν γινόταν αλλιώς… Το κάνα για να ησυχάσουμε από όλους… Ρόκυς είναι η αγάπη μου… Θα φύγουμε όλοι μαζί αντίο. (Ονόματα) Σας αγαπώ πολύ Συγγνώμη. Χ.το σκυλί το πήρα μαζί μου. Λέγεται Ρόκυς τον αγαπώ πολύ. Για την κηδεία της γυναίκας μου να πείτε τον Σ. Γιάννη από τη Νιγρίτα θα τον πληρώσει ο Μάκης μόλις βγει από τη φυλακή. Σ. Γιάννης Νιγρίτα πουθενά αλλού σας παρακαλώ. Συγνώμη δεν γινόταν αλλιώς».",https://www.athensvoice.gr/images/1074x600/jpg/files/2025-02-15/gynaikoktonia_serres_kideia_52xronis.jpg,2025,2,15
https://www.athensvoice.gr/epikairotita/koinonia/890322/gunaikoktonia-stis-serres-o-59hronos-epnixe-ti-suzugo-tou-kai-kalese-o-idios-tin-astunomia/,Γυναικοκτονία στις Σέρρες: Ο 59χρονος έπνιξε τη σύζυγό του και κάλεσε ο ίδιος την αστυνομία,2025-02-13,09:30:00,Κοινωνια,Γιώργος Σόμπολος,Γυναικοκτονία στις Σέρρες: Ο 59χρονος έπνιξε τη σύζυγό του και κάλεσε ο ίδιος την αστυνομία - Σε σοκ το παιδί του ζευγαριού,Σε σοκ το παιδί του ζευγαριού,"Άκαρπες παραμένουν έως και αυτή τη στιγμή οι έρευνες των αρχών για τον εντοπισμό του άνδρα ο οποίος εξαφανίστηκε αφού σκότωσε τη σύζυγό του στο Σιτοχώρι Σερρών. Η νέα γυναικοκτονία καταγράφηκε το πρωί της Πέμπτης (13.2). Οι αστυνομικοί αναζητούν εδώ και αρκετή ώρα τα ίχνη του 59χρονου άνδρα ο οποίος νωρίτερα σήμερα το πρωί έπνιξε τη σύζυγό του - δεν τη σκότωσε με κυνηγετικό όπλο όπως αρχικά είχε γίνει γνωστό - και στη συνέχεια εξαφανίστηκε. Μάλιστα ήταν ο ίδιος ο οποίος κάλεσε το τηλεφωνικό κέντρο της Άμεσης Δράσης αναφέροντας πως σκότωσε τη σύζυγό του ζητώντας από την αστυνομία να πάει στο σπίτι του. Μέχρι να φτάσουν οι αστυνομικοί στο σπίτι της τριμελούς οικογένειας ο δράστης είχε ήδη εξαφανιστεί προς τον ορεινό όγκο της περιοχής του Σιτοχωρίου Σερρών. Ο 59χρονος και η 52χρονη σύζυγός του έχουν ένα παιδί το οποίο υπέστη σοκ από τη δολοφονία της μητέρας από τον πατέρα του. Όπως έχουν αναφέρει άνθρωποι του περιβάλλοντος της οικογένειας, οι διαπληκτισμοί του ζευγαριού ήταν συχνοί όμως κανείς δεν μπορούσε να φανταστεί ότι ο 59χρονος θα έφτανε σε αυτό το σημείο. Στο ανθρωποκυνηγητό για τον εντοπισμό και τη σύλληψή του δράστη συμμετέχουν δεκάδες αστυνομικοί, οι οποίοι προσπαθούν να τον εντοπίσουν μέσω του κινητού του τηλεφώνου. Γυναικοκτονία σήμερα το πρωί στις Σέρρες: 55χρονος σκότωσε την σύζυγό του και αναζητείται από την αστυνομία

#Epilogestv #Serres ",https://www.athensvoice.gr/images/1074x600/jpg/files/2025-02-13/gynaikoktonia_serres.jpg,2025,2,13
https://www.athensvoice.gr/epikairotita/koinonia/890309/gunaikoktonia-stis-serres-55hronos-skotose-ti-suzugo-tou/,Γυναικοκτονία στις Σέρρες: 59χρονος σκότωσε τη σύζυγό του,2025-02-13,08:30:00,Κοινωνια,Newsroom,Γυναικοκτονία στις Σέρρες: 59χρονος σκότωσε τη σύζυγό του - Οι πρώτες πληροφορίες,Ανθρωποκυνηγητό για τον εντοπισμό του,Νέα γυναικοκτονία καταγράφηκε στις Σέρρες. 59χρονος σκότωσε τη σύζυγό του και στη συνέχεια κατέφυγε στο βουνό. Οι αστυνομικές αρχές έχουν εξαπολύσει ανθρωποκυνηγητό για τον εντοπισμό του δράστη της γυναικοκτονίας. Το έγκλημα καταγράφηκε στο Σιτοχώρι Σερρών.,https://www.athensvoice.gr/images/1074x600/jpg/files/2025-02-13/gynaikoktonia_serres_55xronos_skotose_ti_sizigo_tou.jpg,2025,2,13
https://www.athensvoice.gr/epikairotita/koinonia/890311/gunaikoktonia-stis-serres-bloka-kai-ereunes-sto-vouno-gia-ton-edopismo-tou-55hronou/,Γυναικοκτονία στις Σέρρες: Μπλόκα και έρευνες στο βουνό για τον εντοπισμό του 55χρονου,2025-02-13,08:47:00,Κοινωνια,Γιώργος Σόμπολος,Γυναικοκτονία στις Σέρρες: Μπλόκα και έρευνες στο βουνό για τον εντοπισμό του 55χρονου - Οι αστυνομικοί προσπαθούν να εντοπίσουν τα ίχνη του με τη βοήθεια κατοίκων της περιοχής,Οι αστυνομικοί προσπαθούν να εντοπίσουν τα ίχνη του με τη βοήθεια κατοίκων της περιοχής,"Μπλόκα σε αγροτικούς δρόμους, αλλά και έρευνες στον ορεινό όγκο Σιτοχωρίου Σερρών πραγματοποιούν εδώ και λίγη ώρα δεκάδες πάνοπλοι αστυνομικοί, αναζητώντας τον άνδρα ο οποίος νωρίτερα σήμερα το πρωί πυροβόλησε και σκότωσε τη σύζυγό του. Πρόκειται για έναν 55χρονο ο οποίος μετά το φονικό έσπευσε και εξαφανίστηκε προς το βουνό της περιοχής έχοντας μαζί του την κυνηγετική καραμπίνα με την οποία φέρεται να σκότωσε τη σύζυγό του νωρίτερα σήμερα το πρωί στις Σέρρες. Τα αίτια που οδήγησαν στη γυναικοκτονία παραμένουν άγνωστα για τους αστυνομικούς, οι οποίοι είδη συγκεντρώνουν καταθέσεις από συγγενικά και φιλικά πρόσωπα του ζευγαριού σε μία προσπάθεια να καταλάβουν το ιστορικό της οικογένειας. Οι αστυνομικοί ταυτόχρονα προσπαθούν να εντοπίσουν τα ίχνη του 55χρονου με τη βοήθεια κατοίκων της περιοχής, ώστε να τον προσεγγίσουν και να τον συλλάβουν. Στις έρευνες συμμετέχουν αστυνομικοί από τη Θεσσαλονίκη και της Σέρρες ενός σε ετοιμότητα βρίσκεται και ειδική ομάδα της ΕΚΑΜ προκειμένου να συμμετάσχει στη μεγάλη επιχείρηση που βρίσκεται σε πλήρη εξέλιξη.",https://www.athensvoice.gr/images/1074x600/jpg/files/2025-02-13/gynaikoktonia_serres_peripoliko.jpg,2025,2,13
https://www.athensvoice.gr/epikairotita/koinonia/890351/gunaikoktonia-stis-serres-o-59hronos-evale-fotia-sto-madri-otan-adilifthike-oti-ton-proseggizoun-oi-astunomikoi/,Γυναικοκτονία στις Σέρρες: Ο 59χρονος έβαλε φωτιά στο μαντρί όταν αντιλήφθηκε ότι τον προσεγγίζουν οι αστυνομικοί,2025-02-13,10:47:02,Κοινωνια,Γιώργος Σόμπολος,Γυναικοκτονία στις Σέρρες: Ο 59χρονος έβαλε φωτιά στο μαντρί όταν αντιλήφθηκε ότι τον προσεγγίζουν οι αστυνομικοί,Φέρεται να έδωσε τέλος στη ζωή του λίγες ώρες μετά τον στραγγαλισμό της συζύγου του,"Τέλος στη ζωή του έβαλε ο 59χρονος κτηνοτρόφος που το πρωί της Πέμπτης (13.2) σκότωσε τη σύζυγο του και εξαφανίστηκε στα ορεινά του Σιτοχωρίου Σερρών. Ο δράστης αυτοκτόνησε βάζοντας φωτιά στο ποιμνιοστάσιο του που βρίσκεται λίγα χιλιόμετρα έξω από το χωριό. Οι αστυνομικοί προς το παρόν δεν γνωρίζουν εάν ο θάνατος του οφείλεται στην πυρκαγιά ή εάν προηγήθηκε κάτι άλλο με αποτέλεσμα να καλέσουν ιατροδικαστή, ώστε να δώσει μια πρώτη εξήγηση για τον τρόπο αυτοκτονίας. Ο 59χρονος το πρωί είχε καλέσει το τηλεφωνικό κέντρο της Άμεσης Δράσης ενημερώνοντας πως σκότωσε τη σύζυγο του. Μέσα στα λεπτά που χρειάστηκαν να φτάσουν οι αστυνομικοί στο σπίτι στο Σιτοχώρι Σερρών, ο δράστης είχε ήδη εξαφανιστεί. Η γυναίκα βρέθηκε νεκρή μέσα στο σπίτι, με εμφανή σημάδια στο λαιμό. Γυναικοκτονία σήμερα το πρωί στις Σέρρες: 55χρονος σκότωσε την σύζυγό του και αναζητείται από την αστυνομία

#Epilogestv #Serres Οι έρευνες που ακολούθησαν, οδήγησαν τις αρχές προς το ποιμνιοστάσιο που διατηρεί η οικογένεια λίγα μόλις χιλιόμετρα μακριά από το χωριό. Όταν ο 59χρονος αντελήφθη πως οι αστυνομικοί βρίσκονταν στο κατόπι του, έβαλε φωτιά στη στάνη όπου βρέθηκε νεκρός. Το εάν κάηκε ζωντανός ή προηγουμένως έκανε κακό στον εαυτό του με κάποιο αντικείμενο, θα αποτελέσει αντικείμενο της ιατροδικαστικής έρευνας που πρόκειται να ακολουθήσει. Ο γιος της οικογένειας, ο οποίος είναι έγκλειστος των φυλακών για αδικήματα σχετικά με τα ναρκωτικά, ενημερώθηκε από τις αρχές του σωφρονιστικού καταστήματος για το φονικό και υπέστη σοκ. Η υπόθεση, φαίνεται να έχει κλείσει για τις αρχές, μιας και ο δράστης αποφάσισε να μην τιμωρηθεί από τη δικαιοσύνη, με τους αστυνομικούς να συγκεντρώνουν τα απαραίτητα στοιχεία προκειμένου να τα εντάξουν στη δικογραφία η οποία θα αποσταλεί στον αρμόδιο εισαγγελέα Σερρών.",https://www.athensvoice.gr/images/1074x600/jpg/files/2025-02-13/gynaikoktonia_serres_evale_fotia_mantri.jpg,2025,2,13
https://www.athensvoice.gr/epikairotita/koinonia/890330/autoktonise-o-drastis-tis-gunaikoktonias-stis-serres/,Αυτοκτόνησε ο δράστης της γυναικοκτονίας στις Σέρρες,2025-02-13,09:55:00,Κοινωνια,Newsroom,Γυναικοκτονία στις Σέρρες: Αυτοκτόνησε ο 59χρονος δράστης - Έβαλε φωτιά σε μαντρί και κάηκε ζωντανός,Έβαλε φωτιά σε μαντρί και κάηκε ζωντανός,"Λίγο πριν τις 12:00 βρέθηκε νεκρός ο δράστης της γυναικοκτονίας στις Σέρρες. Οι πρώτες πληροφορίες αναφέρουν ότι έβαλε φωτιά σε μαντρί και κάηκε ζωντανός. Ο 59χρονος μετά τη γυναικοκτονία είχε καλέσει τις αστυνομικές αρχές αποκαλύπτοντας ότι σκότωσε τη σύζυγό του, ενώ στη συνέχεια είχε εκφράσει την επιθυμία του να δώσει τέλος στη ζωή του. Σύμφωνα με το epiloges.tv, ο 59χρονος έβαλε τέλος στη ζωή του βάζοντας φωτιά σε ένα μαντρί λίγο έξω από το χωριό. Η νέα γυναικοκτονία καταγράφηκε το πρωί της Πέμπτης (13.2). Οι αστυνομικοί αναζητούσαν για αρκετές ώρες τα ίχνη του 59χρονου άνδρα ο οποίος νωρίτερα σήμερα το πρωί έπνιξε τη σύζυγό του - δεν τη σκότωσε με κυνηγετικό όπλο όπως αρχικά είχε γίνει γνωστό - και στη συνέχεια εξαφανίστηκε. Μάλιστα ήταν ο ίδιος ο οποίος κάλεσε το τηλεφωνικό κέντρο της Άμεσης Δράσης αναφέροντας πως σκότωσε τη σύζυγό του ζητώντας από την αστυνομία να πάει στο σπίτι του. Μέχρι να φτάσουν οι αστυνομικοί στο σπίτι της τριμελούς οικογένειας ο δράστης είχε ήδη εξαφανιστεί προς τον ορεινό όγκο της περιοχής του Σιτοχωρίου Σερρών. Ο 59χρονος και η 52χρονη σύζυγός του έχουν ένα παιδί το οποίο υπέστη σοκ από τη δολοφονία της μητέρας από τον πατέρα του. Όπως έχουν αναφέρει άνθρωποι του περιβάλλοντος της οικογένειας, οι διαπληκτισμοί του ζευγαριού ήταν συχνοί όμως κανείς δεν μπορούσε να φανταστεί ότι ο 59χρονος θα έφτανε σε αυτό το σημείο. Στο ανθρωποκυνηγητό για τον εντοπισμό και τη σύλληψή του δράστη συμμετείχαν δεκάδες αστυνομικοί, οι οποίοι προσπαθούσαν να τον εντοπίσουν μέσω του κινητού του τηλεφώνου. Γυναικοκτονία σήμερα το πρωί στις Σέρρες: 55χρονος σκότωσε την σύζυγό του και αναζητείται από την αστυνομία

#Epilogestv #Serres  ",https://www.athensvoice.gr/images/1074x600/jpg/files/2025-02-13/gynaikoktonia_serres_autoktonia_59xronou.jpg,2025,2,13
https://www.athensvoice.gr/epikairotita/koinonia/890393/gunaikoktonia-stis-serres-o-drastis-itan-gnostos-stis-arhes-edopistike-nekros/,Γυναικοκτονία στις Σέρρες: Ο δράστης ήταν γνωστός στις αρχές - Εντοπίστηκε νεκρός,2025-02-13,12:33:14,Κοινωνια,Γιώργος Σόμπολος,Γυναικοκτονία στις Σέρρες: Ο δράστης και αυτόχειρας είχε απασχολήσει και κατά το παρελθόν τις αρχές - Στο σημείο ιατροδικαστής από τη Θεσσαλονίκη,Τους λόγους που οδήγησαν τον 59χρονο άνδρα στη δολοφονία της συζύγου του αναζητούν οι αρχές,"Τους λόγους που οδήγησαν τον 59χρονο άνδρα στη δολοφονία της συζύγου του και εν συνεχεία στην αυτοχειρία αναζητούν μέχρι και αυτήν την ώρα οι αστυνομικοί στις Σέρρες. Ο δράστης αφού έπνιξε τη 52χρονη σύζυγό του ενημέρωσε για το φονικό και στη συνέχεια εξαφανίστηκε στον ορεινό όγκο του Σιτοχωρίου Σερρών. Βρήκε καταφύγιο όπως αποδείχτηκε στο ποιμνιοστάσιο της οικογένειας πού βρίσκεται σε απόσταση λίγο χιλιομέτρων από το σπίτι τους και όταν κατάλαβε πως οι αστυνομικοί βρίσκονται στο κατόπι του έβαλε φωτιά και έχασε τη ζωή του. Ο ιατροδικαστής από τη Θεσσαλονίκη που βρίσκεται στο σημείο ακόμη δεν έχει ξεκαθαρίσει εάν ο θάνατός του οφείλεται στη φωτιά ή σε άλλη αιτία. Ο δράστης και αυτόχειρας ήταν ένας άνθρωπος που είχε απασχολήσει και άλλες φορές κατά το παρελθόν με τη συμπεριφορά του τις αρχές, ενώ ο γιος της οικογένειας βρίσκεται έγκλειστος στις φυλακές για υπόθεση ναρκωτικών. Ο γιος όσο και η κόρη της οικογένειας, η οποία διαμένει στο εξωτερικό υπέστησαν σοκ όταν έμαθαν για το φονικό. Σύμφωνα με μαρτυρίες που έχουν συγκεντρώσει οι αστυνομικοί από συγγενικά και φιλικά πρόσωπα προκύπτει πως ο 59χρονος αντιμετώπιζε ψυχολογικά προβλήματα και τον τελευταίο καιρό ήταν κλεισμένος στον εαυτό του. Φέρεται επίσης να αντιμετώπιζε πρόβλημα υγείας, το οποίο δημιουργούσε αρκετές διαμάχες στην καθημερινότητά του με τη σύζυγό του. Οι διαπληκτισμοί ήταν συχνοί και για διάφορες αιτίες. Προσωπικές επαφές, οικονομικά αλλά και άλλα θέματα. Επίσης φαίνεται να τον ενοχλούσε ιδιαίτερα το γεγονός πως ο γιος του ήταν στη φυλακή. Μαρτυρίες αναφέρουν πως έχει εντοπιστεί και ένα σημείωμα το οποίο φέρεται να άφησε ο δράστης προτού εξαφανιστεί προς το ποιμνιοστάσιο του όπου εξηγεί κάποιος από τους λόγους -όπως υποστηρίζει- τον ώθησαν στο έγκλημα και εν συνεχεία στην αυτοχειρία. Η υπόθεση έχει συγκλονίσει τις Σέρρες, έναν νομό με χαμηλή παραβατικότητα με τους αστυνομικούς να περιμένουν πλέον την ολοκλήρωση της ιατροδικαστικής έρευνας προκειμένου να σχηματίσουν τη δικογραφία σε βάρος του δράστη και αυτόχειρα και εν συνεχεία να τη διαβιβάσουν προς την εισαγγελία Σερρών. Σύμφωνα με πληροφορίες, τις επόμενες ώρες στις Σέρρες αναμένεται να φτάσει η κόρη του ζευγαριού που διαμένει μόνιμα στο εξωτερικό.",https://www.athensvoice.gr/images/1074x600/jpg/files/2025-02-13/serres-gynaikoktonia-drastis-arxes.jpg,2025,2,13
https://www.athensvoice.gr/epikairotita/koinonia/888033/stauroula-haidemenakou-i-gunaikoktonia-einai-i-upsisti-kai-pio-apotropaia-morfi-emfulis-vias/,Σταυρούλα Χαϊδεμενάκου: «Η γυναικοκτονία είναι η ύψιστη και πιο αποτρόπαια μορφή έμφυλης βίας»,2025-01-30,06:20:42,Κοινωνια,Νεκταρία Ζαγοριανάκου,"Συνέντευξη με την Πρόεδρο Χ.Ε.Ν. Ελλάδος Σταυρούλα Χαϊδεμενάκου για το νομοσχέδιο του Υπουργείου Δικαιοσύνης, σχετικά με την καταπολέμηση της βίας κατά των γυναικών, την ενδοοικογενειακή βία και την ενσωμάτωση της Οδηγίας 2024/1385",«Δεν μπορεί να συνεχίσει να υποβαθμίζεται στο πλαίσιο γενικών κατηγοριών εγκλημάτων»,"Η ΧΕΝ Ελλάδος, εκπροσωπούμενη από την Πρόεδρό της, κ. Σταυρούλα Χαϊδεμενάκου, και την AD HOC Σύμβουλο Συνηγορίας και Μέλος της Επιτροπής Υποψηφιοτήτων της ΠΧΕΝ, κ. Όλγα Γκίνη, συμμετείχε στις 20 Ιανουαρίου 2025 στη συνεδρίαση της Διαρκούς Επιτροπής Δημόσιας Διοίκησης, Δημόσιας Τάξης και Δικαιοσύνης της Βουλής των Ελλήνων. Η κ. Χαϊδεμενάκου παρουσίασε τις προτάσεις της ΧΕΝ Ελλάδος για το νομοσχέδιο του Υπουργείου Δικαιοσύνης, σχετικά με την καταπολέμηση της βίας κατά των γυναικών, την ενδοοικογενειακή βία και την ενσωμάτωση της Οδηγίας 2024/1385. Κυρία Χαϊδεμενάκου, η γυναικεία οργάνωση την οποία εκπροσωπείται κλήθηκε πρόσφατα από το Υπουργείο Δικαιοσύνης να καταθέσει τις απόψεις της σχετικά με την ενσωμάτωση της Οδηγίας 2024/1385 της Ε.Ε. στο ν/διο του υπουργείου που ψηφίστηκε πριν λίγες μέρες και αφορά στην προστασία των θυμάτων βίας, την καταπολέμηση της βίας κατά των γυναικών και την ενδοοικογενειακή βία στην αρμόδια επιτροπή της Βουλής. Θεωρείται ότι η πρόσκλησή σας είναι ένα θετικό βήμα από το υπουργείο Δικαιοσύνης;
Μέχρι πριν λίγες μέρες το Υπουργείο Δικαιοσύνης αρνούνταν να δεχτεί και να συζητήσει τα θέματα αυτά με τις γυναικείες οργανώσεις. Το ότι πρόσφατα έγινε το βήμα αυτό και μάλιστα στην αρμόδια επιτροπή της Βουλής θεωρούμε ότι είναι σαφώς μια σημαντική κίνηση καλής θέλησης που θα πρέπει όμως να έχει συνέχεια. Η ΧΕΝ Ελλάδος παραμένει προσηλωμένη στον στόχο της αποτελεσματικής προστασίας των θυμάτων βίας. Είμαστε έτοιμες, όπως ήδη έχω δηλώσει να συνεργαστούμε εποικοδομητικά για τη βελτίωση του νομοσχεδίου, ώστε να διασφαλίσουμε ότι καμία γυναίκα δεν θα μείνει απροστάτευτη. Θεωρείτε ότι υπάρχουν θετικά στοιχεία στο νομοσχέδιο αυτό;
Ως οργάνωση αγωνιζόμαστε για τα δικαιώματα και την ενδυνάμωση των γυναικών σε έναν ασφαλή κόσμο εδώ και πολλές δεκαετίες. Συμπληρώσαμε ήδη 100 χρόνια κοινωφελούς έργου και άσκησης συνηγορίας. Δεν υπήρξαμε ποτέ απαξιωτικές ή ακυρωτικές της οποιασδήποτε θεσμικής ή νομοθετικής προσπάθειας για τη βελτίωση της ζωής των γυναικών. Πολύ περισσότερο τώρα που η βία κατά των γυναικών βρίσκεται σε έξαρση τα τελευταία χρόνια και πολύ συχνά ερχόμαστε αντιμέτωπες με τη χειρότερη μορφή της, τη γυναικοκτονία. Στα θετικά σημεία του νόμου πλέον αναγνωρίζουμε τη δυνατότητα ηλεκτρονικής καταγγελίας και την εκδίκαση υποθέσεων με απόλυτη προτεραιότητα. Επίσης, τη δυνατότητα του εισαγγελέα που επιλαμβάνεται καταγγελιών για ενδοοικογενειακή βία να εξετάζει άμεσα και αυτεπαγγέλτως την περίπτωση εφαρμογής του άρθρου 1532 ΑΚ, περί συνεπειών κακής άσκησης γονικής μέριμνας. Ωστόσο και αυτά τα μέτρα χρειάζονται βελτιώσεις ενώ παραμένουν στον νόμο σημαντικά κενά, που αποδυναμώνουν την αποτελεσματικότητά του. Θα θέλατε να μας μιλήσετε λίγο περισσότερο για αυτά, ώστε να κατανοήσουμε και την δική σας οπτική;
Φυσικά, θα προσπαθήσω συνοπτικά να σας δώσω κάποια στοιχεία. Ως προς το πρώτο θετικό σημείο που ανέφερα, προτείνουμε τη δημιουργία πολυγλωσσικών πλατφορμών, που θα διασφαλίζουν την ανωνυμία και θα συνδέονται με 24ωρες γραμμές βοήθειας στελεχωμένες με εξειδικευμένο προσωπικό, γιατί είναι κρίσιμο να διασφαλιστεί η προσβασιμότητά τους από γυναίκες που δεν μιλούν τη γλώσσα ή αντιμετωπίζουν τεχνολογικά εμπόδια. Παράλληλα, είναι απαραίτητη η συστηματική καταγραφή των περιστατικών με λεπτομερή στοιχεία για την ηλικία, το φύλο και τη σχέση θύματος-δράστη. Η εκδίκαση υποθέσεων με απόλυτη προτεραιότητα δεν είναι εφικτή, χωρίς τη σύσταση και λειτουργία Οικογενειακών Δικαστηρίων. Επίσης, ιδιαίτερη ανησυχία μας προκαλεί η διατήρηση του θεσμού της ποινικής διαμεσολάβησης στο άρθρο 12 του νομοσχεδίου. Η πρόβλεψη αυτή έρχεται σε ευθεία αντίθεση με το άρθρο 48 της Σύμβασης του Συμβουλίου της Ευρώπης για την πρόληψη και την καταπολέμηση της βίας κατά των γυναικών και της ενδοοικογενειακής βίας καθώς και με τις συστάσεις της επιτροπής της GREVIO για τη χώρα μας. Η ΧΕΝ, λοιπόν, προτείνει την πλήρη κατάργηση της ποινικής διαμεσολάβησης, καθώς συχνά λειτουργεί ως μέσο εκφοβισμού του θύματος και αποφυγής της ποινικής ευθύνης του δράστη. Τέλος, ιδιαίτερη μνεία πρέπει να γίνει στο ζήτημα της υποχρεωτικής συνεπιμέλειας σε περιπτώσεις ενδοοικογενειακής βίας. Ο Νόμος 4800/2021 που εισήγαγε την υποχρεωτική συνεπιμέλεια αποτελεί, δυστυχώς, ένα μέσο ελέγχου των κακοποιητών απέναντι στα θύματά τους. Η υποχρεωτική συνεπιμέλεια αναγκάζει το θύμα να διατηρεί επαφή με τον κακοποιητή, παρατείνοντας τον κύκλο της βία, ενώ η απειλή απώλειας της επιμέλειας συχνά χρησιμοποιείται, για να αποτρέψει το θύμα από το να καταγγείλει την κακοποίηση. Η ΧΕΝ Ελλάδος προτείνει την αυτόματη απώλεια της επιμέλειας του κακοποιητή γονέα μέχρι την τελεσιδικία της απόφασης στο ποινικό δικαστήριο, δεδομένου ότι το δικαίωμα του δράστη δεν μπορεί να υπερισχύει της ασφάλειας του θύματος και του παιδιού. Αναφέρατε τον όρο «γυναικοκτονία», ο οποίος έχει περάσει πλέον στο λεξιλόγιό μας. Θέλετε να μας πείτε τη θέση της Χ.Ε.Ν. Ελλάδος σχετικά με το νοσηρό αυτό κοινωνικό φαινόμενο;
Η γυναικοκτονία είναι η ύψιστη και πιο αποτρόπαια μορφή έμφυλης βίας, που δεν μπορεί να συνεχίσει να υποβαθμίζεται στο πλαίσιο γενικών κατηγοριών εγκλημάτων. Η αναγνώριση στο άρθρο 4 του νομοσχεδίου ότι η «βία κατά των γυναικών» είναι βία που στρέφεται εναντίον τους εξαιτίας του φύλου τους, ανοίγει έναν κρίσιμο διάλογο για τη νομική και κοινωνική μας προσέγγιση απέναντι σε αυτό το φαινόμενο. Η διάταξη αυτή δεν μπορεί παρά να οδηγήσει στη θεσμική αναγνώριση της γυναικοκτονίας ως αυτοτελούς ποινικού αδικήματος. Η Οδηγία δε, στο άρθρο 3 αναγνωρίζει τη γυναικοκτονία ως την πιο ακραία μορφή έμφυλης βίας, ενώ στο προοίμιό της τη συνδέει με την άνιση κατανομή εξουσίας μεταξύ ανδρών και γυναικών. Η ΧΕΝ Ελλάδος από τις 25 Νοεμβρίου 2024 σε σύμπραξη με τα 20 τοπικά κέντρα της στην Ελλάδα έχει ξεκινήσει διετή εκστρατεία ενημέρωσης του κοινού για τη θεσμοθέτηση της γυναικοκτονίας ως αυτοτελούς ποινικού αδικήματος, και καλεί την κοινωνία των ενεργών πολιτών με την ψήφο τους στο Avaaz να στηρίξουν το ψήφισμά της για το θέμα αυτό.",https://www.athensvoice.gr/images/1074x600/1/jpg/files/2025-01-29/getty-images-edy3vq08psc-unsplash.jpg,2025,1,30
https://www.athensvoice.gr/epikairotita/koinonia/887469/gunaikoktonia-sti-mutilini-paramenoun-ta-isovia-gia-ton-dolofono-tis-eratous/,Γυναικοκτονία στη Μυτιλήνη: Παραμένουν τα ισόβια για τον δολοφόνο της Ερατούς,2025-01-26,10:04:27,Κοινωνια,Newsroom,Γυναικοκτονία στη Μυτιλήνη: Παραμένουν τα ισόβια για τον δολοφόνο της Ερατούς - Η απόφαση του Αρείου Πάγου,Η απόφαση του Αρείου Πάγου,"Αρνητική είναι η απόφαση του Αρείου Πάγου στο αίτημα του δράστη της γυναικοκτονίας στη Μυτιλήνη να σπάσουν τα ισόβια που του έχουν επιβληθεί. Σύμφωνα με το Star, οι δικαστές απέρριψαν το αίτημά του για αναίρεση. Ο δολοφόνος της Ερατούς επιχείρησε να πείσει ότι η γυναικοκτονία στη Μυτιλήνη έγινε εν βρασμώ ψυχής και όχι σε ήρεμη κατάσταση, όπως ήταν η κατηγορία, και ήθελε να του αναγνωρισθούν ελαφρυντικά. Μετά την απόφαση του Ανώτατου Δικαστηρίου, η υπόθεση ποινικά κλείνει. Η οικογένεια της Ερατούς έχει καταθέσει αγωγή στον δολοφόνο για ηθική βλάβη. Η κόρη του ζευγαριού, η οποία τη στιγμή της δολοφονίας ήταν στο διπλανό δωμάτιο και ενώ ήταν μόλις 2,5 ετών, σήμερα μεγαλώνει με τη γιαγιά της. Το έγκλημα διαπράχθηκε το 2019, όταν ο δολοφόνος είχε εισβάλει στο σπίτι όπου διέμενε η Ερατώ με τη 2,5 ετών κόρη τους, σκοτώνοντάς τη με καραμπίνα.",https://www.athensvoice.gr/images/1074x600/png/files/2025-01-26/gynaikoktonia_mitilini_eratos.png,2025,1,26
https://www.athensvoice.gr/epikairotita/koinonia/886226/gunaikoktonia-sti-thessaloniki-o-40hronos-katadikastike-kai-gia-via-se-varos-tis-adelfis-tou/,Γυναικοκτονία στη Θεσσαλονίκη: Ο 40χρονος καταδικάστηκε και για βία σε βάρος της αδελφής του,2025-01-16,15:29:21,Κοινωνια,Newsroom,Γυναικοκτονία στη Θεσσαλονίκη: Ο 40χρονος καταδικάστηκε και για βία σε βάρος της αδελφής του,H 41χρονη Γεωργία διένυε την έβδομη εβδομάδα κύησης,"'Αλλη μία ποινή πρόσθεσε στο «ενεργητικό» του ο 40χρονος που εκτίει ποινή ισόβιας κάθειρξης για τη γυναικοκτονία της 41 ετών εγκύου συντρόφου του, πριν από ένα χρόνο στη Θεσσαλονίκη. Αυτή τη φορά ο δράστης της γυναικοκτονίας καταδικάστηκε- ερήμην- σε συνολική φυλάκιση 30 μηνών για ενδοοικογενειακό επεισόδιο εις βάρος της αδελφής του, από την οποία απαίτησε υπό την απειλή μαχαιριού και χρήση βίας να του δώσει 250 ευρώ. Το Τριμελές Πλημμελειοδικείο Θεσσαλονίκης τον έκρινε ένοχο για απόπειρα εκβίασης, ενδοοικογενειακή σωματική βλάβη και απειλή, όπως επίσης για παράνομη οπλοφορία (μαχαιριού) και οπλοχρησία. Το δικαστήριο αποφάσισε την συνολική έκτισης της ποινής, αλλά χορήγησε ανασταλτικό αποτέλεσμα στην έφεση. Σύμφωνα με την πλευρά της παθούσας, το επίδικο περιστατικό έγινε τον Φεβρουάριο του 2021 και ήταν μόνο ένα από μία σειρά άλλων βίαιων επεισοδίων που υπέστη με δράστη τον αδελφό της. Γι αυτά τα επεισόδια προσέφυγε στη Δικαιοσύνη με αλλεπάλληλες μηνύσεις αλλά και ασφαλιστικά μέτρα. Υπενθυμίζεται ότι για τον φόνο κατά της εγκύου, ο ίδιος κι ένας 35χρονος φίλος του καταδικάστηκαν τον περασμένο Νοέμβριο σε ισόβια κάθειρξη και επιπλέον κάθειρξη 15 ετών από το Μικτό Ορκωτό Δικαστήριο Έδεσσας. Η σορός της άτυχης γυναίκας είχε βρεθεί μέσα σε μπαούλο, σε δύσβατη περιοχή, στα όρια των νομών Θεσσαλονίκης και Χαλκιδικής. Το κίνητρο της πράξης τους ήταν η ληστεία. Πηγή: ΑΠΕ-ΜΠΕ",https://www.athensvoice.gr/images/1074x600/1/jpg/files/2022-12-08/peiraias_gynaikoktonos.jpg,2025,1,16
https://www.athensvoice.gr/epikairotita/koinonia/885189/gunaikoktonia-kuriakis-griva-ti-leei-i-elas-gia-tis-peitharhikes-poines-stous-astunomikous/,Γυναικοκτονία Κυριακής Γρίβα: Τι λέει η ΕΛ.ΑΣ για τις πειθαρχικές ποινές στους αστυνομικούς,2025-01-09,15:42:01,Κοινωνια,Newsroom,Γυναικοκτονία Κυριακής Γρίβα: Τι λέει η ΕΛ.ΑΣ για τις πειθαρχικές ποινές στους αστυνομικούς,Τι αναφέρει το πρόσφατο βούλευμα για τη δολοφονία της,"Ανακοίνωση εξέδωσε το Αρχηγείο της Ελληνικής Αστυνομίας για τις πειθαρχικές ποινές σε βάρος των αστυνομικών που ενεπλάκησαν στην υπόθεση του θανάσιμου τραυματισμού 28χρονης Κυριακής Γρίβα έξω από το Αστυνομικό Τμήμα Αγίων Αναργύρων. Αναλυτικά η ανακοίνωση: «Σχετικά με δημοσιεύματα που αναφέρονται στις πειθαρχικές ποινές σε βάρος αστυνομικών για την υπόθεση του θανάσιμου τραυματισμού 28χρονης έξω από το Αστυνομικό Τμήμα Αγίων Αναργύρων, από το Αρχηγείο Ελληνικής Αστυνομίας, επισημαίνονται τα ακόλουθα: Σύμφωνα με το Πειθαρχικό Δίκαιο Αστυνομικών Υπαλλήλων (Π.Δ. 120/2008 όπως τροποποιήθηκε και ισχύει), η πειθαρχική διαδικασία είναι αυτοτελής και ανεξάρτητη ενώ δεν μπορεί να ανασταλεί από την ποινική ή άλλη δίκη. Στη συγκεκριμένη υπόθεση, ενεργοποιήθηκαν άμεσα οι μηχανισμοί διερεύνησης σε ποινικό και πειθαρχικό επίπεδο, με σκοπό την εξέταση και τον τυχόν καταλογισμό ευθυνών σε βάρος των εμπλεκόμενων αστυνομικών. Ειδικότερα, σε ποινικό επίπεδο, διατάχθηκε από την Εισαγγελία Πρωτοδικών Αθηνών προκαταρκτική εξέταση, η οποία ανατέθηκε στην Υπηρεσία Εσωτερικών Υποθέσεων Σωμάτων Ασφαλείας. Μετά τις απαραίτητες ενέργειες η δικογραφία υποβλήθηκε στην Εισαγγελία στις 6 Δεκεμβρίου 2024, όπου εκκρεμεί η διερεύνηση της τέλεσης ποινικών αδικημάτων από τους εμπλεκόμενους αστυνομικούς. Παράλληλα, με την ΕΔΕ που είχε εξ αρχής διαταχθεί, μετά και τη γνωμοδότηση του Συνηγόρου του Πολίτη, οι αστυνομικοί παραπέμφθηκαν στο Πρωτοβάθμιο Πειθαρχικό Συμβούλιο Αξιωματικών Αθηνών, με το ερώτημα επιβολής της ποινής της απόταξης. Το αρμόδιο πειθαρχικό δικαστήριο σε πρώτο βαθμό επέβαλε, κατά την ανεξάρτητη κρίση του, για αμιγώς πειθαρχικά παραπτώματα ποινές αργίας με απόλυση σε τρεις αστυνομικούς και ποινή προστίμου σε έναν αστυνομικό, ενώ κατά την εκδίκαση σε δεύτερο βαθμό ως προς τους τρεις αστυνομικούς επιβλήθηκαν εκ νέου ποινές αργίας με απόλυση μεγαλύτερης διάρκειας. Επισημαίνεται ότι, η επόπτρια και ο σκοπός του αστυνομικού καταστήματος δεν υπηρετούν πλέον στην Ελληνική Αστυνομία και συγκεκριμένα η πρώτη λόγω αποστρατείας και ο δεύτερος λόγω απόταξης για προγενέστερο παράπτωμα. Μάλιστα, η ανωτέρω απόφαση του δευτεροβάθμιου πειθαρχικού δικαστηρίου, για πρώτη φορά με απόφαση του Υπουργού Προστασίας του Πολίτη, θα διαβιβαστεί στην Εθνική Αρχή Διαφάνειας, προκειμένου να ασκηθούν τα κατά το Νόμο προβλεπόμενα ένδικα μέσα. Σημειώνεται ότι, τα Πειθαρχικά Συμβούλια λειτουργούν και λαμβάνουν αποφάσεις ανεξάρτητα όπως συμβαίνει και με τα ποινικά δικαστήρια, ενώ σύμφωνα με το πειθαρχικό δίκαιο, εφόσον εκδοθεί αμετάκλητη καταδικαστική απόφαση του ποινικού δικαστηρίου, που επισύρει ποινή απόταξης ή αργίας με απόλυση, επαναλαμβάνεται η πειθαρχική δίκη για τυχόν επιβολή των ποινών αυτών». Καταπέλτης είναι το βούλευμα για τον δολοφόνο της Κυριακής Γρίβα, της νεαρής γυναίκας που δολοφονήθηκε έξω από το Αστυνομικό Τμήμα των Αγίων Αναργύρων τον Απρίλιο του 2024. Στο βούλευμα του Δικαστικού Συμβουλίου υιοθετείται πλήρως η πρόταση της Εισαγγελέως. Σύμφωνα με το Star, στο βούλευμα αναφέρεται ότι ο δολοφόνος της Κυριακής Γρίβα δεν ήταν ούτε μεθυσμένος, ούτε είχε καταναλώσει χάπια, όπως είχε υποστηρίξει στην απολογία του. Ο δολοφόνος της Κυριακής Γρίβα κατηγορείται για ανθρωποκτονία από πρόθεση σε ήρεμη ψυχική κατάσταση, για παράνομη οπλοχρησία και οπλοφορία, προμήθεια και κατοχή ναρκωτικών. «Ο ισχυρισμός του κατηγορούμενου ότι δήθεν λόγω της κατανάλωσης αλκοόλ και χαπιών δεν έχει ανάμνηση του περιστατικού, στοχεύοντας προφανώς να δημιουργήσει εντυπώσεις ως προς τη συνδρομή ή μη στο πρόσωπό του, της ικανότητας καταλογισμού για τις πράξεις που του αποδίδονται, καταρρίπτεται ευθέως από την ψυχιατρική πραγματογνωμοσύνη του διορισμένου ψυχιάτρου» αναφέρει το σκεπτικό του βουλεύματος. «Από τα στοιχεία συνάγεται η μη συνδρομή στο πρόσωπο του κατηγορούμενου τυχόν βρασμού ψυχικής ορμής, αφού προέκυψε ότι ο τελευταίος προέβη σε νηφάλια εκτέλεση της επίθεσης εναντίον της παθούσης και έπειτα από συστηματική και επίμονη παρακολούθησή της, τουλάχιστον την ίδια εκείνη ημέρα και την προηγούμενη» αναφέρει επίσης. «Παρ’ όλα αυτά εξακολουθεί να κρατείται στο ψυχιατρικό τμήμα. Για ποιον λόγο; Δεν έλαχε την προστασία που έπρεπε η Κυριακή» αναφέρει η δικηγόρος της οικογένειας του θύματος, Ελένη Μαζαράκη, σε δήλωσή της και προσθέτει: «Να τιμωρηθούν και οι αστυνομικοί και όσοι δεν έκαναν σωστά τη δουλειά τους γιατί αν την έκαναν μπορεί η κόρη μου να ήταν μαζί μου τώρα» είπε ο πατέρας της Κυριακής.",https://www.athensvoice.gr/images/1074x600/jpg/files/2024-12-31/kiriaki_griva.jpg,2025,1,9
https://www.athensvoice.gr/epikairotita/koinonia/884970/gunaikoktonia-sti-larisa-sunelifthi-duo-hronia-meta-to-eglima-o-dolofonos-tis-35hronis-ioannas/,Γυναικοκτονία στη Λάρισα: Συνελήφθη δύο χρόνια μετά το έγκλημα ο δολοφόνος της 35χρονης Ιωάννας,2025-01-08,08:41:00,Κοινωνια,Newsroom,Λάρισα: Συνελήφθη δύο χρόνια μετά το έγκλημα ο δολοφόνος της 35χρονης Ιωάννας - Το πτώμα της γυναίκας είχε βρεθεί σε προχωρημένη σήψη,Το πτώμα της γυναίκας είχε βρεθεί σε προχωρημένη σήψη,"Δύο χρόνια μετά την άγρια γυναικοκτονία στη Λάρισα, με θύμα την 35χρονη Ιωάννα, μητέρα ενός παιδιού, ο δράστης του εγκλήματος συνελήφθη στο εξωτερικό και έχει οδηγηθεί ήδη στις φυλακές. Ο δολοφόνος της 35χρονης Ιωάννας, για τον οποίο είχε εκδοθεί διεθνές ένταλμα, συνελήφθη στην Ολλανδία. Εκδόθηκε στην Ελλάδα και πλέον κρατείται στις φυλακές της Λάρισας μέχρι τη δίκη του. Η γυναίκα είχε βρεθεί νεκρή σε προχωρημένη σήψη σε υπόγεια γκαρσονιέρα στο κέντρο της Λάρισας, στις 8 Σεπτεμβρίου του 2022. Ο δράστης είχε σκοτώσει την 35χρονη συνθλίβοντας το κρανίο της με αμβλύ αντικείμενο. Η γυναίκα είχε καταγγείλει στις αρχές για ενδοοικογενειακή βία τον 27χρονο - τότε - σύντροφό της. Εκτιμάται ότι το έγκλημα είχε διαπραχθεί μία εβδομάδα πριν εντοπιστεί νεκρή. Το πτώμα της 35χρονης σε στρώμα στο πάτωμα υπόγειας γκαρσονιέρας επί της οδού Παπαναστασίου. Η δυσοσμία στην περιοχή είχε γίνει ανυπόφορη για τους περιοίκους. Στο σημείο έφτασε πρώτα η ιδιοκτήτρια καταστήματος που βρίσκεται κοντά για να ελέγξει την πηγή της δυσοσμίας. Μόλις μπήκε στο υπόγειο αντίκρισε τη γυναίκα και τότε ειδοποίησε την αστυνομία. Το πτώμα της 35χρονης βρέθηκε τυλιγμένο μέσα σε ένα πάπλωμα. Τότε, ο δράστης της γυναικοκτονίας βρισκόταν εκτός φυλακής με περιοριστικούς όρους, ενώ στο παρελθόν είχε απασχολήσει για υποθέσεις ναρκωτικών.",https://www.athensvoice.gr/images/1074x600/png/files/2025-01-08/gynaikoktonia_larissa_sinelifhti_dyo_xronia_meta.png,2025,1,8
https://www.athensvoice.gr/epikairotita/koinonia/884736/gunaikoktonia-stin-xanthi-tin-apeilouse-oti-tha-ti-thapsei-stin-auli-leei-fili-tis-40hronis-eugenias/,"Γυναικοκτονία στην Ξάνθη: Την απειλούσε ότι θα τη θάψει στην αυλή, λέει φίλη της 40χρονης Ευγενίας",2025-01-06,07:46:02,Κοινωνια,Newsroom,Γυναικοκτονία στην Ξάνθη: Τι υποστηρίζει η φίλη της 40χρονης Ευγενίας - Οι απειλές από τον σύντροφό της και ο άγριος ξυλοδαρμός,Η γυναίκα πέθανε δύο μήνες μετά τον άγριο ξυλοδαρμό της,"Νέα στοιχεία έρχονται στο φως για τη γυναικοκτονία στην Ξάνθη. Μιλώντας στο Star, η πρώην συγκάτοικος της Ευγενίας αναφέρθηκε στις απειλές του 42χρονου προς τη σύντροφό του. Ο 42χρονος, ο οποίος είναι προφυλακισμένος, ξυλοκόπησε άγρια την 40χρονη και ισχυρίστηκε ότι η γυναίκα έπεσε σε τρύπα του δρόμου ενώ περπατούσαν. Η 42χρονη άφησε την τελευταία της πνοή δύο μήνες μετά τον άγριο ξυλοδαρμό της σε ειδικό νοσοκομείο της Βουλγαρίας όπου την είχε μεταφέρει η οικογένειά της. «Μια μέρα με πήρε τηλέφωνο, δεν ήταν καλά και μου είπε ότι την έδερνε. Μάλωσαν κι αυτός τη βάρεσε μου είπε ""μου έσπασε τα δόντια"". Η Ευγενία μου είπε ότι την απείλησε πως αν αυτή θέλει να τον παρατήσει θα τη θάψει στην αυλή και κανένας δεν θα τη βρει», αποκάλυψε η φίλη της 42χρονης Ευγενίας, με την οποία για κάποιο διάστημα έμεναν μαζί στην Ξάνθη. Η φίλη του θύματος υποστηρίζει ότι όταν της πρότεινε να τη βοηθήσει, η 40χρονη αρνήθηκε φοβούμενη πώς θα αντιδρούσε ο σύντροφός της.  Πέθανε στις 3 Ιανουαρίου η 40χρονη Ευγενία, η γυναίκα που είχε πέσει θύμα άγριου ξυλοδαρμού δύο πριν νωρίτερα, από τον σύντροφό της στην Ξάνθη. Στις 23 Οκτωβρίου 2024, η 40χρονη έπεσε θύμα ξυλοδαρμού στην Ξάνθη και μεταφέρθηκε στα επείγοντα του Σισμανόγλειου Νοσοκομείου Κομοτηνής με σπασμένους αυχενικούς σπονδύλους και σοβαρά τραύματα. Χρειάστηκε να μεταφερθεί στη ΜΕΘ του Γενικού Νοσοκομείου Αλεξανδρούπολης. Η οικογένειά της στη συνέχεια τη μετέφερε σε ειδικό νοσοκομείο της Βουλγαρίας. Ο σύντροφός της ισχυρίστηκε ότι η Ευγενία τραυματίστηκε όταν έπεσε σε μια τρύπα στο δρόμο ενώ περπατούσαν. Οι γιατροί αντιλήφθηκαν ότι τα τραύματα ήταν ασύμβατα με την περιγραφή του περιστατικού και ειδοποίησαν τις Αρχές. Ο 42χρονος συνελήφθη και κατηγορήθηκε (αρχικά) για πέντε κακουργήματα, περιλαμβανομένης της απόπειρας ανθρωποκτονίας με πρόθεση σε ήρεμη ψυχική κατάσταση. Ο δράστης είναι προφυλακιστέος. Σύμφωνα με το Star, η 40χρονη Ευγενία εργαζόταν ως σερβιτόρα στην Ξάνθη όπου και γνώρισε τον 42χρονο σύντροφό της. Πηγές από το περιβάλλον του θύματος υποστηρίζουν ότι η Ευγενία δεχόταν αρκετό διάστημα κακοποιητική συμπεριφορά, όμως, ο σύντροφος της άρχισε να τη χτυπάει και να την απειλεί για να μη μιλήσει. Φέρεται να την κλείδωνε μέσα στο σπίτι και δεν την άφηνε να βγει έξω, της έκοψε κάθε επικοινωνία με τις φίλες της, την αδερφή της και τους γονείς της.  Διαβάστε επίσης → Ανασκόπηση 2024: 16 γυναικοκτονίες μετά",https://www.athensvoice.gr/images/1074x600/jpg/files/2025-01-05/xanthi_pethane_40xroni_eugenioa.jpg,2025,1,6
https://www.athensvoice.gr/epikairotita/ellada/884224/anaskopisi-2024-16-gunaikoktonies-meta/,Ανασκόπηση 2024: 16 γυναικοκτονίες μετά,2024-12-31,05:14:11,Ελλαδα,Χριστίνα Γαλανοπούλου,Ανασκόπηση 2024: Οι γυναικοκτονίες του έτους που βύθισαν στο πένθος οικογένειες και κοινή γνώμη,Υπήρξε μέρα του 2024 που δολοφονήθηκαν δύο γυναίκες με διαφορά ωρών,"Ο άγραφος κανόνας στις αίθουσες σύνταξης ανά τον κόσμο θέλει την ανασκόπηση των γυναικοκτονιών να τυπώνεται ή να δημοσιεύεται τελευταία, δίπλα στα μεγάλα γεγονότα του έτους, τους διάσημους θανάτους, τις σταθερά λιγοστές χαρμόσυνες ειδήσεις. Ο λόγος αυτής της καθυστέρησης οφείλεται στη ζοφερή πραγματικότητα που θέλει τις γιορτινές μέρες να εντείνονται τα φαινόμενα ενδοοικογενειακής βίας, κάποτε με τραγική κατάληξη, και τη λίστα των δολοφονημένων γυναικών να μεγαλώνει ασύμμετρα εκεί κατά τις τελευταίες ημέρες του έτους. Στη χώρα μας, το 2024 κλείνει σε λίγες ώρες με 16 γυναίκες οριστικά απούσες από την οικογένειά τους. Ισάριθμες οικογένειες με άλλα τόσα παιδιά δεν θα γιορτάσουν φέτος την έλευση του νέου χρόνου γιατί κάποια λείπει, αφανισμένη από το χέρι του συντρόφου, του συζύγου ή του γιου της. Και συνήθως –και ενώ έχει γίνει σαφές ότι η νομική αναγνώριση του όρου γυναικοκτονία δεν θα συμβεί- εκτός λίστας μένουν συνήθως τα κορίτσια και οι ηλικιωμένες, σαν μια επιπρόσθετη άρρητη περιφρόνηση προς αυτές της ηλικίες της γυναικείας ζωής που αφαιρέθηκε με βία και με αποκλειστικό κίνητρο το φύλο και τις ανισότητες που πηγάζουν από αυτό. Με την ελπίδα, ότι το 2025 το φαινόμενο θα περιοριστεί και με την προσδοκία ότι στα χρόνια που θα ακολουθήσουν οι αιτίες του θα αντιμετωπιστούν αποτελεσματικά, θυμόμαστε εκείνες που φέτος θα είναι με τα παιδιά και τους αγαπημένους τους, γιατί τους εκλάπη αυτό το δώρο. #1 1η Ιανουαρίου 2024 - Καλαμαριά:  Η Γεωργία Μουράτη, 41 ετών, έγκυος τριών μηνών στο δεύτερο παιδί της, δολοφονείται με κουζινομάχαιρο από τον σύντροφό της, 39 ετών και έναν φίλο του, 34 ετών. Οι δυο τους, αφού σκότωσαν τη γυναίκα, τοποθέτησαν το άψυχο σώμα της μέσα σε μπαούλο και το πέταξαν σε δύσβατη περιοχή στη Χαλκιδική. Σε βάρος του 39χρονου εκκρεμούσε πληθώρα δικογραφιών για ξυλοδαρμό και βιασμό της ίδιας του της αδελφής. Επίσης, υπήρχαν καταγγελίες εναντίον του για βίαιη συμπεριφορά από την πρώην σύζυγό του με την οποία είχε αποκτήσει δύο παιδιά. Την αποτρόπαιη πράξη τους επιβεβαίωσε βίντεο που έδειχνε τους δύο να μεταφέρουν το άψυχο σώμα της Γεωργίας στο μπαούλο και στη συνέχεια να πετούν προσωπικά της αντικείμενα σε κάδους. Στους δύο δράστες απαγγέλθηκαν κατηγορίες για ανθρωποκτονία με δόλο σε ήρεμη ψυχική κατάσταση, διακοπή κύησης και ληστεία, καθώς και για παράνομη οπλοκατοχή, οπλοχρησία και συναυτουργία. Κίνητρό τους ήταν τα λιγοστά χρήματα της Γεωργίας. Ο 39χρονος έχει ήδη καταδικαστεί σε ισόβια. #2 15 Ιανουαρίου 2024 – Ζεφύρι: Γυναίκα, 45 ετών υποκύπτει στα σοβαρότατα εγκαύματα που της προκάλεσε ο σύζυγός της, 50 ετών, όταν στις 8 Ιανουαρίου την περιέλουσε με πετρέλαιο μπροστά στα ανήλικα παιδιά τους και της έβαλε φωτιά. Η γυναίκα πέθανε μία εβδομάδα μετά τον καβγά που, τελικά, της στέρησε τη ζωή, ενώ εγκαύματα είχε και ο αδελφός της, ο οποίος προσπάθησε να τη σώσει. Σύμφωνα με τα όσα έγιναν γνωστά, υπήρχε ιστορικό βίας του συζύγου εναντίον της γυναίκας. #3 16 Φεβρουαρίου 2024 - Κρήτη: Μια 29χρονη δολοφονείται από τον 39χρονο σύντροφό της, όταν εκείνος την πυροβολεί στο κεφάλι, μέσα στο διαμέρισμά τους στο Ηράκλειο της Κρήτης. Ο άνδρας τηλεφώνησε στο ΕΚΑΒ ενημερώνοντας ότι πυροβόλησε τη σύντροφό του κατά τη διάρκεια διαπληκτισμού. Τις επόμενες μέρες αποκαλύπτεται ότι η γυναίκα υπέφερε για χρόνια από περιστατικά ενδο-οικογενειακής βίας και ότι οι καβγάδες με τον δράστη ήταν συχνότατοι. Ο 39χρονος αρνείται ότι είχε πρόθεση να σκοτώσει τη σύζυγό του και απέδωσε τον θάνατό της σε ατύχημα με την εκπυρσοκρότηση του όπλου. #4 22 Φεβρουαρίου 2024 – Εξάρχεια: Άνδρας ενημερώνει την αστυνομία για τον θάνατο της συντρόφου του, λέγοντας ότι επέλεξαν να αυτοκτονήσουν, κόβοντας τις φλέβες τους, επειδή εκείνη έπασχε από καρκίνο. Διαπιστώνεται ότι και εκείνος φέρει τραύματα στους καρπούς, ωστόσο τα τραύματα στα χέρια της γυναίκας είναι σαφώς βαθύτερα και γι’ αυτό θανατηφόρα. Θα εντοπιστεί επίσης ένα σημείωμα στο οποίο αναγραφόταν το εξής: «Τα κορμιά μας δεν προσφέρουν τίποτα πια, αλλά η ψυχή και η φωτιά δεν πεθαίνουν ποτέ, γι’ αυτό διαλέξαμε τη λευτεριά. Καλή αντάμωση στους αδικημένους, στους μόνους, στους ασιώπαστους. Τα λέμε στη φωτιά». Δεν έχει εξακριβωθεί ποιος από τους δύο έγραψε το σημείωμα. Κανείς τους δεν εργαζόταν και επιβίωναν με επιδόματα. #5 22 Φεβρουαρίου 2024 – Χαριλάου, Θεσσαλονίκη: Γυναίκα 87 ετών εντοπίζεται δολοφονημένη με αλλεπάλληλες μαχαιριές στην περιοχή της κοιλιάς. Ο 80χρονος σύζυγός της εντοπίζεται λιπόθυμος, καθώς είχε πάρει χάπια, προκειμένου να αυτοκτονήσει. Στο πρόσωπο της γυναίκας βρέθηκαν σημάδια από πηρούνι. Σε βάρος του 80χρονου σχηματίστηκε δικογραφία για ανθρωποκτονία με δόλο και παράνομη οπλοφορία και οπλοχρησία. #6 1η Απριλίου 2024 – Άγιοι Ανάργυροι: Λογικά, όσα χρόνια κι αν περάσουν, η γυναικοκτονία της 28χρονης Κυριακής Γρίβα από τον πρώην σύντροφό της, έξω ακριβώς από το αστυνομικό τμήμα Αγίων Αναργύρων θα θυμίζει πάντα την ολιγωρία των αρχών σε θέματα έμφυλης βίας. Η 28χρονη είχε καταφύγει στο αστυνομικό τμήμα για να προχωρήσει σε καταγγελία εναντίον του 39χρονου πρώην συντρόφου της και να ζητήσει προστασία, καθώς την απειλούσε και την κατατρομοκρατούσε όλο το προηγούμενο διάστημα. Μαζί της, μάλιστα, είχε μια πολυσέλιδη επιστολή στην οποία αποδεικνυόταν η ελεγκτική και απειλητική συμπεριφορά του. Η Κυριακή δεν κατέθεσε μήνυση εκείνη την ημέρα. Έφυγε από το αστυνομικό τμήμα γνωρίζοντας ότι ο δράστης την περιμένει απ’ έξω και όταν κάλεσε και πάλι για να ζητήσει βοήθεια και ένα περιπολιτικό να τη συνοδεύσει στο σπίτι της, πήρε την περίφημη απάντηση από τον αστυνομικό υπηρεσίας ότι «το περιπολικό δεν είναι ταξί». Την 28χρονη μαχαίρωσε και σκότωσε ο πρώην σύντροφός της μπροστά στα μάτια του φίλου με τον οποίο πήγε να κάνει μήνυση. Βίντεο και ηχητική καταγραφή αποδεικνύουν αφ’ ενός την επίθεση και αφ’ ετέρου τις απελπισμένες εκκλήσεις της νεαρής γυναίκας για βοήθεια μέχρι το τέλος. Ο δράστης επικαλέστηκε ψυχιατρικά προβλήματα που τον οδήγησαν στη γυναικοκτονίαμ ωστόσο η ψυχιατρική γνωμάτευση δεν επιβεβαίωσε τους ισχυρισμούς του. Συγγενείς, φίλες και συνάδελφοι της Κυριακής έκαναν λόγο για μία βαθιά κακοποιητική σχέση από την οποία η 28χρονη προσπαθούσε να ξεφύγει. Ο δράστης έχει προφυλακιστεί. #7 10 Απριλίου 2024 – Ηλιούπολη: Μια 60χρονη γυναίκα και ο 36χρονος γιος της εντοπίζονται νεκροί, μετά από κλήση γειτόνων στην αστυνομία λόγω έντονης δυσοσμίας από το διαμέρισμά τους. Υπήρχαν επίσης ανησυχίες για τη ζωή της γυναίκας, καθώς είχε να βγει από το σπίτι περίπου μία εβδομάδα. Η διαφορετική θέση στην οποία βρέθηκε μία καραμπίνα από τη θέση των πτωμάτων, αρχικά οδήγησε τις αρχές στην εικασία ότι υπήρξε τρίτο πρόσωπο στη σκηνή του εγκλήματος. Σύντομα, ωστόσο, η ιατροδικαστική έρευνα έδειξε ότι η 60χρονη πυροβολήθηκε εξ επαφής από τον γιο της στο κεφάλι και ο ίδιος έδωσε τέλος στη ζωή του μία εβδομάδα μετά... Σύμφωνα με τους γείτονες, οι καβγάδες τους ήταν συχνοί. #8 10 Μαΐου 2024 – Χαλκίδα: Γυναίκα 63 ετών εντοπίζεται νεκρή στο σπίτι της από τη γυναίκα που τη φρόντιζε. Αρχικά, ο θάνατός της αποδίδεται σε πτώση, ωστόσο, η ιατροδικαστική εξέταση θα δείξει ότι ο θάνατος επήλθε από 5 μαχαιριές στον αυχένα. Η αστυνομική έρευνα θα εντοπίσει τον δράστη στο πρόσωπο του φίλου της κόρης της 63χρονης, ο οποίος ήταν εθισμένος στον τζόγο και σκότωσε τη γυναίκα για να αποσπάσει από το σπίτι της το ποσό των 7.000 ευρώ. Πίστευε ότι δεν θα γίνει αντιληπτός από την κατάκοιτη γυναίκα, όμως, όταν εκείνη άρχισε να φωνάζει τη μαχαίρωσε και στη συνέχεια την έριξε από τις σκάλες. Ο 37χρονος έχει ήδη προφυλακιστεί μέχρι τη δίκη του. #9 16 Μαΐου 2024 – Μενίδι: Λίγο μετά τις 5 το πρωί, η 40χρονη Ενκελέιντα δολοφονείται με μαχαίρι από τον πρώην σύζυγό της στη μέση του δρόμου. Εναντίον του υπήρχαν περίπου 40 καταγγελίες για ενδοοικογενειακή βία τόσο από την ίδια τη γυναίκα όσο και από την 21χρονη κόρη της που βρισκόταν στο πλευρό της μητέρας της, όσο ο δράστης όλα τα προηγούμενα χρόνια κακοποιούσε και απειλούσε όλα τα μέλη της οικογένειας. Στην αστυνομία ο δράστης, παρ’ όλες τις καταγγελίες είχε κρατηθεί για μόνο μία εβδομάδα και στη συνέχεια του επέτρεψαν να επιστρέψει στο σπίτι του. Από τη στιγμή της άγριας γυναικοκτονίας υπάρχει βίντεο από κάμερες της περιοχής, όπου έχει αποτυπωθεί τόσο το κυνηγητό της 40χρονης όσο και το αποτρόπαιο έγκλημα. Μετά από αυτό ο 50χρονος πήγε και κοιμήθηκε για ένα δίωρο σε ξενοδοχείο, πλήρωσε και στη συνέχεια αγόρασε μπίρες τις οποίες ήπιε σε μια οικοδομή. Εκεί τον εντόπισαν και οι αστυνομικοί και τον συνέλαβαν. Είναι ήδη προφυλακισμένος. #10 9 Ιουνίου 2024 – Μυρτιά, Ηλεία: Ένα 11χρονο κορίτσι εντοπίζεται νεκρό σε χωράφια. Σύντομα αποδεικνύεται ότι δολοφονήθηκε από τον 37χρονο θείο του, ο οποίος αποπειράθηκε να βιάσει την 11χρονη. Όταν εκείνη αντιστάθηκε, εκείνος τη σκότωσε. Το 2020 ο δράστης είχε καταδικαστεί σε πρώτο βαθμό για απόπειρα βιασμού μίας 14χρονης, ωστόσο είχε αφεθεί ελεύθερος με περιοριστικούς όρους, μέχρι την εκδίκαση της υπόθεσης σε 20 βαθμό. Στη συνέχεια έγινε γνωστό ότι η Πρόεδρος του Αρείου Πάγου είχε κινήσει τις διαδικασίες πειθαρχικού ελέγχου των δικαστών για να διαπιστωθούν οι συνθήκες κάτω από τις οποίες αφέθηκε ελεύθερος το 2020. #11 21 Ιουνίου 2024 – Αλεξανδρούπολη: 81χρονος μαχαιρώνει την 73χρονη σύζυγό του και στη συνέχεια αποπειράται να αυτοκτονήσει, πίνοντας χλωρίνη. Στπν τόπο του εγκλήματος βρίσκεται και ένα ακονιστήρι με το οποίο ακόνισε το μαχαίρι πριν επιτεθεί στο θύμα. Νοσηλεύεται και ενώ λίγες ημέρες πριν είχε επιτεθεί στον εγγονό του. Αποκαλύπτεται ότι η οικογένεια περίμενε την απόφαση εισαγγελέα για την ακούσια νοσηλεία του καθώς ο ηλικιωμένος αντιμετώπιζε σοβαρά ψυχολογικά προβλήματα, αρνείτο να λάβει την αγωγή του και είχε συχνά επιθετική συμπεριφορά προς τους οικείους της. #12 13 Ιουλίου 2024 – Αμφιλοχία: «Είμαι η Αρετή, έχει όπλο. Θα με σκοτώσει». Αυτό πρόλαβε να πει στο τηλεφώνημά της προς την αστυνομία η 36χρονη Αρετή Τσιάμη και πριν ο 43χρονος εν διαστάσει σύζυγός της την πυροβολήσει με καραμπίνα. Ο δράστης βρέθηκε μέσα στη νύχτα στο διαμέρισμα της γυναίκας, όπου ζούσε με τη 13χρονη κόρη τους. Η 36χρονη έλειπε στη δουλειά και εκείνος φέρεται να την κάλεσε και να την απείλησε πως αν δεν επιστρέψει στο σπίτι, θα σκοτώσει την κόρη τους. Στο μεταξύ η 13χρονη ενημέρωσε τους συγγενείς της που ήταν στον επάνω όροφο οι οποίοι την απομάκρυναν, κλειδώνοντας τον 43χρονο μέσα στο σπίτι, σύμφωνα με πληροφορίες. Όταν η 36χρονη επέστρεψε σπίτι, ο δράστης που δεν μπορούσε να βγει από το κλειδωμένο διαμέρισμα, πήδηξε από το μπαλκόνι στο καπό του αυτοκινήτου της και την πυροβόλησε και στη συνέχεια έστρεψε το όπλο στον εαυτό του. Σε ανακοίνωσή της η ΕΛΑΣ αναφέρει ότι πριν φθάσει στο σημείο δεν είχε δεχθεί κάποιο τηλεφώνημα από τη γειτονιά. Είχε όμως, ειδοποιηθεί από την 36χρονη η οποία επιστρέφοντας στο σπίτι της κάλεσε την Αστυνομία.  «Το θύμα κάλεσε στο οικείο Αστυνομικό Τμήμα αναφέροντας κίνδυνο της ζωής της από τον εν διαστάσει σύζυγό της, ενώ διέκοψε την κλήση χωρίς να δώσει στοιχεία επικοινωνίας και διαμονής, παρά μόνο το ονοματεπώνυμό της» αναφέρει η ΕΛΑΣ σε ανακοίνωσή της, προσθέτοντας πως «άμεσα, πλήρωμα περιπολικού κινήθηκε προς την κατοικία της, ενώ ταυτόχρονα πραγματοποιούσε επανειλημμένες κλήσεις, προκειμένου να λάβουν περαιτέρω πληροφορίες και οδηγίες, ωστόσο ουδείς ανταποκρίθηκε». #13 11 Νοεμβρίου 2024 – Αγρίνιο: Η 43χρονη Δώρα Ναστούλη πέφτει νεκρή μετά από πυροβολισμό που δέχθηκε εξ’ επαφής από τον 30χρονο πρώην σύντροφό της. Η ίδια λίγο πριν ξεψυχήσει υπέδειξε τον δράστη, ο οποίος και συνελήφθη μία ημέρα μετά. Η 43χρονη ήταν διαζευγμένη και μητέρα τριών παιδιών, ενώ μετά το χωρισμό της, είχε προχωρήσει τη ζωή της και ήταν έτοιμη να αρραβωνιαστεί. Η Δώρα  εργαζόταν ως μαγείρισσα σε γνωστό χώρο δεξιώσεων της πόλης.  Η 43χρονη είχε καταγγείλει τον δράστηε για ενδοοικογενειακή βία, ενώ σε βάρος του είχαν εκδοθεί περιοριστικά μέτρα. Μετά τη γυναικοκτονία, ο 30χρονος επέστρεψε προς την περιοχή που κατοικούσε, πάρκαρε το αυτοκίνητό του, εξαφανίστηκε και εντοπίστηκε από την αστυνομία στο σπίτι του. Παραδόθηκε κατόπιν διαπραγματεύσεων και ενώ ήταν οπλισμένος. Η αδελφή του δήλωσε, εξοργίζοντας φυσικά την οικογένεια και τον σύντροφο της Δώρας: «Ήταν το καλύτερο παιδί, είχαν προβλήματα για να φτάσουν σε αυτό το σημείο. Βρήκε κάποιον άλλο, τον σύστησε η κυρία σαν ξάδερφο και μετά ομολόγησε ότι έχει σχέση με αυτόν. Εκεί παλάβωσε ο δικός μας, έλεγε “εγώ θα σκοτωθώ μαζί της, την αγαπάω πολύ, είναι η ζωή μου”. Αυτό μου έλεγε εμένα» #14 12 Νοεμβρίου 2024 – Πάτρα: Το βράδυ της Κυριακής 3 Νοεμβρίου, η Γαρυφαλλιά, 41 ετών κακοποιείται για ακόμα μία φορά βάναυσα από τον 49χρονο σύντροφό της. Καταλήγει στη ΜΕΘ του ΚΑΤ, όπου και θα υποκύψει στα βαρύτατα τραύματά της 9 ημέρες μετά. Εκείνη την Κυριακή, ο σπιτονοικοκύρης είχε διώξει από το σπίτι και την ίδια και τον δράστη, απειλώντας τον ότι θα καταγγείλει στην αστυνομία την επαναλαμβανόμενη κακοποίηση της γυναίκας – πολύ συχνά ακόμα και στο μπαλκόνι. Δεν το έκανε, όμως. Προτίμησε απλώς να τους διώξει. Η Γαρυφαλιά κατέφυγε σε ξενοδοχείο, μετά από ακόμα έναν καβγά, όμως ο δράστης την εντόπισε και της έστησε καρτέρι. Στον χώρο στάθμευσης τη χτύπησε βάναυσα στο πρόσωπο και το κεφάλι, την κλώτσησε, ενώ το κεφάλι της γυναίκας χτύπησε στο κράσπεδο. Κλήθηκε ασθενοφόρο και από το νοσοκομείο «Άγιος Ανδρέας» της Πάτρας κλήθηκε αναγκαία η διακομιδή της στο ΚΑΤ. Η γυναίκα υπέκυψε στις βαρύτατες κρανιοεγκεφαλικές κακώσεις και ο δράστης, αρχικά ισχυρίστηκε ότι τη βρήκε σε αυτή την κατάσταση και κάλεσε σε βοήθεια. Πολύ σύντομα διαπιστώθηκε ότι ήταν σεσημασμένος με παρελθόν ενδοοικογενειακής βίας, αλλά και διακεκριμένης απάτης, καθώς για χρόνια παρίστανε γνωστό διευθυντή Ορθοπεδικής Κλινικής, αποσπώντας χρήματα από ηλικιωμένους. Κρίθηκε προφυλακιστέος. #15 28 Νοεμβρίου 2024 – Αμπελόκηποι: Μια γυναίκα 32 ετών πέφτει νεκρή στο σπίτι της. Στο διπλανό δωμάτιο κοιμούνται οι δύο γιοι της και ο σύζυγος της αφού τη χτύπησε με σφυρί στο κεφάλι στη συνέχεια τη στραγγάλισε και στρίμωξε το άψυχο σώμα της στο πατάρι. Στα παιδιά τους είπε ότι η μητέρα τους εγκατέλειψε. Το ίδιο και στους συγγενείς και τη γειτονιά. Από το κινητό της έστελνε μηνύματα στον μεγαλύτερο γιο τους, παριστάνοντας τη μητέρα που έφυγε για το εξωτερικό και που όταν μαζέψει λίγα χρήματα, θα γυρίσει για να τους πάρει μαζί της. Μία εβδομάδα μετά, ο δράστης κάλεσε την ΕΛ.ΑΣ και ομολόγησε την αποτρόπαια πράξη του. Ισχυρίστηκε ότι η νεαρή γυναίκα διατηρούσε εξωσυζυγική σχέση και τον είχε ενημερώσει ότι θα φύγει, παίρνοντας μαζί της το ένα παιδί. Αν και δεν είχε παρελθόν ενδοοικογενειακής βίας, είχε ιστορικό με καβγάδες για ασήμαντη αφορμή στη γειτονιά. #16 1η Δεκεμβρίου 2024 – Αγγελοχώρι, Θεσσαλονίκη: Μία 60χρονη δολοφονείται με δύο διαφορετικά μαχαίρια από τον 46χρονο σύζυγό της, ενώ ο ίδιος τραυματίζει και τον γιο της που επιχειρεί να την γλιτώσει. Παραδίδεται στο αστυνομικό τμήμα Θερμαϊκού, ισχυριζόμενος ότι η γυναίκα τον απατούσε με συγγενικό της πρόσωπο και ότι τον έπιασε αμόκ πάνω στον καβγά τους. Κρίθηκε προφυλακιστέος και σε βάρος του σχηματίστηκε δικογραφία για ανθρωποκτονία με δόλο τετελεσμένη και σε απόπειρα, ενώ του ασκήθηκε ποινική δίωξη για οπλοφορία και οπλοχρησία.",https://www.athensvoice.gr/images/1074x600/jpg/files/2024-12-31/16_gynaikoktonies_2024__1_.jpg,2024,12,31
https://www.athensvoice.gr/epikairotita/koinonia/881079/gunaikoktonia-stous-abelokipous-tin-triti-ston-anakriti-o-39hronos/,Γυναικοκτονία στους Αμπελόκηπους: Την Τρίτη στον Ανακριτή ο 39χρονος,2024-12-09,07:09:18,Κοινωνια,Newsroom,Γυναικοκτονία στους Αμπελόκηπους: Την Τρίτη στον Ανακριτή ο 39χρονος - Τι ισχυρίζεται,Τι ισχυρίζεται,"Αύριο, Τρίτη 10 Δεκεμβρίου, θα οδηγηθεί στον Ανακριτή ο 39χρονος δράστης της γυναικοκτονίας στους Αμπελόκηπους. Να θυμίσουμε πως ο 39χρονος χρειάστηκε μία εβδομάδα ώστε να ομολογήσει στις αστυνομικές αρχές την γυναικοκτονία. Μεταξύ άλλων είπε πως βρίσκεται ακόμα σε σοκ ενώ εξέφρασε την μετάνοιά του για την πράξη του, τονίζοντας πως δεν ήθελε να προβεί σε αυτή την πράξη. Όπως ισχυρίζεται, πρόκειται για ένα έγκλημα πάθους καθώς άκουσε τη σύζυγό του να συνομιλεί στο τηλέφωνο με άλλον άνδρα και να τον ενημερώνει ότι θα πάρει ένα από τα δύο παιδιά και θα φύγει, λέγοντας μάλιστα ότι αυτό δεν είναι δικό του. Αυτό υποστήριξε στους αστυνομικούς της Υποδιεύθυνσης Ασφάλειας Αθηνών. Σύμφωνα με τις αστυνομικές πηγές, έχοντας πάρει το κινητό της συζύγου του, ο 39χρονος έστελνε μηνύματα στα παιδιά του προκειμένου να μην υποψιαστούν την πράξη του.",https://www.athensvoice.gr/images/1074x600/jpg/files/2024-07-29/peripolika-elas.jpg,2024,12,9
https://www.athensvoice.gr/epikairotita/politiki-oikonomia/881118/floridis-den-tha-bei-o-oros-gunaikoktonia-ston-poiniko-kodika/,Φλωρίδης: Δεν θα μπει ο όρος γυναικοκτονία στον ποινικό κώδικα,2024-12-09,10:59:11,Πολιτικη & Οικονομια,Newsroom,"Ο υπουργός Δικαιοσύνης, Γιώργος Φλωρίδης για τον όρο «γυναικοκτονία» και τις αλλαγές στον Ποινικό Κώδικα",«Το ποινικό μας σύστημα προστατεύει την ανθρώπινη ζωή και δεν τη ρευστοποιεί» δήλωσε ο υπουργός Δικαιοσύνης,"Ο υπουργός Δικαιοσύνης, Γιώργος Φλωρίδης, μίλησε σήμερα (9.12) στο OPEN για τις αλλαγές που αναμένεται να φέρει το νομοσχέδιο για τα περιστατικά ενδοοικογενειακής βίας, τις γυναικοκτονίες και τον Ποινικό Κώδικα. Ο Γιώργος Φλωρίδης κλήθηκε να τοποθετηθεί για την υπόθεση του αστυνομικού της Βουλής και τα δημοσιεύματα για τα κενά και τις παραλείψεις από τις υπηρεσίες. «Δημοσιεύματα λένε ότι είχαμε συμπεριφορές που δεν ήταν συμβατές με το επάγγελμά του. Κάποιοι που είχαν την ευθύνη, ως εποπτεύοντες αυτού του ανθρώπου, δεν έκαναν τη δουλειά τους σωστά. Τι θα πει έχω ισχυρές πλάτες; Αν είσαι επικεφαλής μιας μονάδας το λιγότερο που έχεις να κάνεις είναι αναφορές προς τα πάνω, ενημερώνοντας ότι έχεις κάποιον που δεν έχει την αρμόζουσα συμπεριφορά. Είναι συχνό φαινόμενο στον δημόσιο τομέα, οι επικεφαλής να μην κάνουν σωστά τη δουλειά τους», είπε αρχικά ο υπουργός και πρόσθεσε σχετικά με τα παιδιά της οικογένειας: «Είναι προσωρινά στο νοσοκομείο και θα πάνε σε δομή για να προστατευτούν, για να μεγαλώσουν με ασφάλεια και να προχωράνε στη ζωή τους, όσο γίνεται μετά από όσα έχουν γίνει. Η Ελληνική Αστυνομία έχει αυξήσει την επιχειρησιακή της δραστηριότητα την εποχή του Χρυσοχοΐδη. Ο ίδιος δίνει αγώνα μέσα στην ΕΛ.ΑΣ. Εμφανίζεται ένας και αρχίζουν όλοι να κατηγορούν την αστυνομία, αλλά αυτός ο θύτης είναι αποτέλεσμα όσων δεν κάνουν σωστά τη δουλειά τους και βρίσκονται από πάνω του». Σε ό,τι αφορά τη συζήτηση για την ένταξη του όρου «γυναικοκτονίες» στον Ποινικό Κώδικα, ο υπουργός Δικαιοσύνης σχολίασε: «Συμπληρώνουμε το υπάρχον πλαίσιο με αυτό που θα ψηφιστεί τον Ιανουάριο. Η κυβέρνηση έχει αποσαφηνίσει το θέμα ως εξής: το ποινικό μας σύστημα και όλων των προηγμένων χωρών του κόσμου, προστατεύει την ανθρώπινη ζωή. Μπορεί να είναι άνδρας, γυναίκα, παιδί, ηλικιωμένος και δεν μπορούμε να ρευστοποιήσουμε την έννοια του ανθρώπου, λέγοντας ότι ο καθένας είναι διαφορετικός. Αν κάποιος επιχειρήσει να αφαιρέσει μια ανθρώπινη ζωή, είναι αντιμέτωπος με την εσχάτη των ποινών, εφόσον κριθεί ένοχος, που σημαίνει ισόβια. Αν ξεχωρίσουμε τη γυναίκα ως κάτι ξεχωριστό στο ποινικό σύστημα, το αποτέλεσμα είναι ίδιο, γιατί θα επιβάλει στον δράστη την εσχάτη των ποινών. Το θέμα που πρέπει να μείνει στην κοινωνία είναι να συνεχίσει ο όρος γυναικοκτονία στη δημόσια συζήτηση για να εκπαιδεύει τον κόσμο στον σεβασμό του ανθρώπου προς τον άνθρωπο και ειδικά προς τις γυναίκες, από το σχολείο. (...) Υπάρχει ένα δυσδιάκριτο σημείο. Λένε ότι σκοτώνουν επειδή το θύμα είναι γυναίκα. Υπάρχουν περιπτώσεις που ένας δολοφονεί τη γυναίκα του και αυτοκτονεί, εκεί τι έχουμε; Το ποινικό μας σύστημα προστατεύει την ανθρώπινη ζωή και δεν τη ρευστοποιεί. Όταν αφαιρείται μια ζωή έχουμε την εσχάτη των ποινών». «Πρέπει να πούμε τα βήματα που έχουν γίνει και λειτουργούν. Είναι πολύ σημαντικό που η ΕΛ.ΑΣ. έχει 63 τμήματα σε όλη την Ελλάδα που θα διαχειρίζονται τα περιστατικά ενδοοικογενειακής βίας που κάθε μέρα είναι πολλά. Αυτά τα τμήματα έχουν προστατέψει πολλές γυναίκες και παιδιά, τα οποία δεν έρχονται στη δημοσιότητα. Δίνουμε τη δυνατότητα στον εισαγγελέα, μόλις του κάνει αναφορά η αστυνομία, προτού ασκήσει ο ίδιος ποινική δίωξη, να διατάξει την απομάκρυνση του φερόμενου δράστη ή να πει ότι η γυναίκα πρέπει να πάει σε έναν προστατευόμενο χώρο. Μεγαλώνουμε τον χρόνο μέσα στον οποίο μπορεί να δικαστεί άμεσα ο φερόμενος δράστης. Όταν έχουμε διαδικασία αυτοφώρου και το θύμα δεν προσέρχεται γιατί φοβάται, θα δίνουμε τη δυνατότητα να διαβαστεί η κατάθεση και η ιατροδικαστική έκθεση και να μην προσέλθει το θύμα ενδοοικογενειακής βίας. Εκτός φυσικά αν το δικαστήριο κρίνει ότι είναι απαραίτητο», είπε σε άλλο σημείο της συνέντευξης ο κ. Φλωρίδης και κατέληξε: «Το να σου χορηγήσει το δικαστήριο ανασταλτικό χαρακτήρα στην έφεση θα είναι πολύ δύσκολο, όταν το αδίκημα έχει ενδοοικογενειακή βία. Ενισχύουμε ένα πλέγμα που ήδη υπάρχει. Έρχονται στο φως περιστατικά και σε αυτό βοήθησε η διάταξη που προστατεύει τους γιατρούς, τους νοσηλευτές, τους ψυχιάτρους, τους κοινωνιολόγους, οι οποίοι έχουν μπροστά τους ένα τέτοιο περιστατικό και έχουν την υποχρέωση να καταγγείλουν το συμβάν, χωρίς να κινδυνεύουν με μήνυση. Αν δεν υπήρχε αυτή η διάταξη και οι γιατροί έκαναν καταγγελία, το πιθανότερο είναι ότι θα κατέληγαν με χειροπέδες, γιατί ο θύτης θα εκβίαζε το θύμα, προκειμένου να πει ότι ο γιατρός λέει ψέματα. Πλέον, δεν υπάρχει αυτός ο κίνδυνος». Επιπλέον, ο κ. Φλωρίδης ρωτήθηκε και για τη βία μεταξύ ανηλίκων, καθώς και τη νεανική παραβατικότητα, σχολιάζοντας ότι: «στόχος δεν είναι να καταλήξουν όλοι στη φυλακή. Αλλά θα πρέπει όσοι σκέφτονται να παρανομήσουν να καταλάβουν ότι πλέον, από τον Μάιο που ισχύει ο νέος ποινικός κώδικας, θα έχεις επιπτώσεις. Ο κίνδυνος να καταλήξεις φυλακή είναι υπαρκτός, οπότε ας αρχίσουμε να συμμαζευόμαστε. (...) Υπάρχει η αντίληψη ότι θα πάνε οι νέοι φυλακή. Δεν πειράξαμε τις διατάξεις, αλλά στα αναμορφωτικά μέτρα που μπορεί να επιβάλει ένας δικαστής σε έναν ανήλικο, προσθέσαμε κάποια πράγματα, όπως το να ενταχθεί σε ένα περιβάλλον αθλητικών δραστηριοτήτων, σε ένα οργανωμένο πρόγραμμα, όπου ένα πιστοποιημένο σωματείο θα μπορεί να δέχεται το παιδί για να προπονείται, υπό την ευθύνη ενός προπονητή και ενός κοινωνικού λειτουργού. Δεν θέλουμε να οδηγήσουμε τα παιδιά στις φυλακές, το αντίθετο. Θέλουμε να τα επανεντάξουμε στην κοινωνία. Μπορεί να δούμε παιδιά να γίνονται μεγάλοι αθλητές, ενώ ήταν παραβάτες. Επίσης, ο δικαστής θα μπορεί να επιβάλει το αναμορφωτικό μέτρο συμμετοχής σε πολιτιστικές δραστηριότητες. Το τρίτο μέτρο που βάζουμε είναι η κοινωφελής εργασία στους ανήλικους, με πιο χαρακτηριστικό παράδειγμα τη βεβήλωση έργων τέχνης, με το δικαστήριο να μπορεί να επιβάλει ποινή στο παιδί να δουλέψει μαζί με τους συντηρητές. Θέλουμε τα μέτρα να κάνουν τα παραβατικά παιδιά χρήσιμα στην κοινωνία».",https://www.athensvoice.gr/images/1074x600/jpg/files/2024-12-09/floridis_gynaikoktonia_poinikos_kodikas2.jpg,2024,12,9
https://www.athensvoice.gr/epikairotita/koinonia/881048/gunaikoktonia-stous-abelokipous-trelathika-otan-mou-eipe-oti-tha-efeuge-kai-tha-epairne-mazi-tis-to-paidi/,Γυναικοκτονία στους Αμπελόκηπους: «Τρελάθηκα όταν μου είπε ότι θα έφευγε και θα έπαιρνε μαζί της το παιδί»,2024-12-08,21:07:08,Κοινωνια,Newsroom,Γυναικοκτονία στους Αμπελόκηπους: «Τρελάθηκα όταν μου είπε ότι θα έφευγε και θα έπαιρνε μαζί της το παιδί» - Τι δηλώνει ο 39χρονος δύο μέρες πριν την απολογία του στον ανακριτή,Τι δηλώνει ο 39χρονος δύο μέρες πριν την απολογία του στον ανακριτή,"Μετανιωμένος δηλώνει ο 39χρονος γυναικοκτόνος στους Αμπελόκηπους, οποίος σκότωσε χτυπώντας με σφυρί στο κεφάλι της σύζυγό του και μετά πήρε το κινητό της και έστελνε μηνύματα παριστάνοντας τη γυναίκα. Σύμφωνα με πληροφορίες, ο 39χρονος που βρίσκεται σε πολλή άσχημη ψυχολογική κατάσταση, κλαίει όλη την ημέρα και ζητάει να μάθει τι κάνουν τα παιδιά του και που βρίσκονται. Ο καθ΄ομολογίαν δράστης, όπως προέκυψε, αφού σκότωσε την σύζυγό του κράτησε τη σορό της για 7 ημέρες κρυμμένη στο πατάρι του σπιτιού τους ενώ παραπλάνησε τα παιδιά του με την δήθεν φυγή του θύματος στο εξωτερικό. «Θέλω να γυρίσω τον χρόνο πίσω. Μακάρι να μπορούσα. Λατρεύω τα παιδιά μου και δεν ξέρω τι θα απογίνουν τώρα. Τρελαθήκα όταν μου είπε ότι θα έφευγε και θα έπαιρνε μαζί της το ένα μας παιδί»», συμπλήρωσε.  «Συζητάγαμε γιατί έφυγε, πως έφυγε κι αυτά, έτσι μου έλεγε ότι «μας παράτησε» εντάξει λυπημένος ήτανε, εντάξει λέω και εγώ λογικό να είναι λυπημένος. Μας ήρθε το ταβάνι στο κεφάλι. Δεν μπορούμε να γυρίσουμε το χρόνο πίσω. Ό,τι είπε αστυνομικός λέει την χτύπησε με σφυρί και μετά την έχει πνίξει».   Τα δύο ανήλικα αγοράκια 12 και 9 ετών αντίστοιχα είναι σε κακή ψυχολογική κατάσταση, παρακολουθούνται από παιδοψυχολόγο και χθες ενημερώθηκαν από τον θείο τους, ότι η μητέρα τους δολοφονήθηκε από τα χέρια του πατέρα τους. «Τα παιδιά τα έχω αναλάβει εγώ. Τους μίλησα γιατί μου είπε (η παιδοψυχολόγος) να τους πω. Του τα είπα εχθές τι είχε συμβεί, του είπα ότι ο μπαμπάς και η μαμά είχανε ένα τσακωμό στο σπίτι όπως μου είπε η ψυχολόγος. Ο μικρός έκλαιγε λίγο, ο μεγάλος το πήρε λίγο έτσι του λέω ‘άμα θέλετε κάτι εγώ είμαι εδώ για οτιδήποτε’».   Σύμφωνα με την ΕΡΤ, ο 39χρονος φέρεται να περιέγραψε πώς ενώ κοιμόντουσαν όλοι στο σπίτι, μαζί με τα παιδιά, ξύπνησε και είδε ότι έλειπε η γυναίκα του από το κρεβάτι. Τότε, φέρεται να είπε ότι άκουσε την 32χρονη σύζυγο του να μιλάει στο τηλέφωνο από το μπάνιο, λέγοντας ότι θα έπαιρνε τον μεγάλο τους γιο και θα έφυγε, ενώ άκουσε και αντρική φωνή στο τηλέφωνο.
  
 «Τη ρώτησα γιατί θα πάρεις το μεγάλο μας γιο και μου είπε ότι αυτό το παιδί δεν το έχει κάνει μαζί μου και μόνο το μικρό αγόρι κάναμε μαζί. Εκείνη την στιγμή θόλωσα τελείως και άνοιξα την τσάντα που παίρνω στην οικοδομή, την οποία είχα δίπλα στο κρεβάτι μας, πήρα το σφυρί και τη χτύπησα στο κεφάλι» φέρεται να υποστήριξε ο 39χρονος. Όπως φέρεται να είπε, δεν έκανε καθόλου θόρυβο όταν την χτύπησε, έπεσε στο κρεβάτι. Σε άλλο σημείο φέρεται να περιέγραψε: «Δεν ήξερα αν είχε πεθάνει αλλά παρόλα αυτά πήρα ένα καλώδιο φορτιστή που βρήκα μπροστά μου, της το πέρασα γύρω από το λαιμό της και το έσφιξα για να την πνίξω». Ο ίδιος ανέφερε, σύμφωνα με πληροφορίες, ότι πήγε τα παιδιά στο σπίτι του αδελφού του για να έχει χρόνο και να είναι μόνος του και περιέγραψε πώς τύλιξε με σακούλες τη σορό της γυναίκας του και την έβαλε στο πατάρι: «Τότε πήρα το τυλιγμένο σώμα της, έβαλα άλλες δύο σακούλες πάνω κάτω με ταινία, έβαλα περιτύλιγμα με φούσκες και με μία σκάλα το ανέβασα στο πατάρι. Ήταν πολύ βαρύ και δυσκολεύτηκα να το ανεβάσω μόνος μου». Για να καλύψει την αποτρόπαια πράξη του, φέρεται να έστειλε μηνύματα στο παιδί του, παριστάνοντας την 32χρονη, λέγοντας πως η μαμά έφυγε, λέγοντας του να προσέχει τον αδερφό του, να ακούει τον μπαμπά και ότι θα ξαναγύριζε όταν μάζευε λεφτά. Του ζητούσε να μην ανησυχεί και του έλεγε πως όταν μπορεί θα τον πάρει τηλέφωνο, γράφοντας μάλιστα πως ο μπαμπάς δεν ξέρει ότι έφυγα «πες του θα τον πάρω εγώ, μη με πάρει».",https://www.athensvoice.gr/images/1074x600/1/jpg/files/2024-12-05/6399039__1_.jpg,2024,12,8
https://www.athensvoice.gr/epikairotita/koinonia/880983/gunaikoktonia-stous-abelokipous-tin-eihe-skotosei-kai-mou-to-epaize-lupimenos-leei-o-aderfos-tou-drasti/,Γυναικοκτονία στους Αμπελόκηπους: Την είχε σκοτώσει και μου το έπαιζε λυπημένος λέει ο αδερφός του δράστη,2024-12-07,21:25:23,Κοινωνια,Newsroom,Γυναικοκτονία στους Αμπελόκηπους: Την είχε σκοτώσει και μου το έπαιζε λυπημένος λέει ο αδερφός του δράστη,Συγκλονίζουν τα λόγια του αδερφού του συζυγοκτόνου των Αμπελοκήπων,"Συνεχίζονται οι αποκαλύψεις για τη γυναικοκτονία στους Αμπελόκηπους με τον 39χρονο οποίος σκότωσε χτυπώντας με σφυρί στο κεφάλι της σύζυγό του και μετά πήρε το κινητό της και έστελνε μηνύματα παριστάνοντας τη γυναίκα. Την σκότωσε με ένα σφυρί, την έκρυψε στο πατάρι του σπιτιού για 7 ημέρες και όλο αυτό το διάστημα έπαιζε θέατρο ακόμη και στον αδερφό του, ότι η 32χρονη τον παράτησε τόσο εκείνον όσο και τα 2 ανήλικα παιδιά τους όπως αναφέρει το ρεπορτάζ του Mega. «Συζητάγαμε γιατί έφυγε, πως έφυγε κι αυτά, έτσι μου έλεγε ότι «μας παράτησε» εντάξει λυπημένος ήτανε, εντάξει λέω και εγώ λογικό να είναι λυπημένος. Μας ήρθε το ταβάνι στο κεφάλι. Δεν μπορούμε να γυρίσουμε το χρόνο πίσω. Ό,τι είπε αστυνομικός λέει την χτύπησε με σφυρί και μετά την έχει πνίξει».   Τα δύο ανήλικα αγοράκια 12 και 9 ετών αντίστοιχα είναι σε κακή ψυχολογική κατάσταση, παρακολουθούνται από παιδοψυχολόγο και χθες ενημερώθηκαν από τον θείο τους, ότι η μητέρα τους δολοφονήθηκε από τα χέρια του πατέρα τους. «Τα παιδιά τα έχω αναλάβει εγώ. Τους μίλησα γιατί μου είπε (η παιδοψυχολόγος) να τους πω. Του τα είπα εχθές τι είχε συμβεί, του είπα ότι ο μπαμπάς και η μαμά είχανε ένα τσακωμό στο σπίτι όπως μου είπε η ψυχολόγος. Ο μικρός έκλαιγε λίγο, ο μεγάλος το πήρε λίγο έτσι του λέω ‘άμα θέλετε κάτι εγώ είμαι εδώ για οτιδήποτε’».   Σύμφωνα με την ΕΡΤ, ο 39χρονος φέρεται να περιέγραψε πώς ενώ κοιμόντουσαν όλοι στο σπίτι, μαζί με τα παιδιά, ξύπνησε και είδε ότι έλειπε η γυναίκα του από το κρεβάτι. Τότε, φέρεται να είπε ότι άκουσε την 32χρονη σύζυγο του να μιλάει στο τηλέφωνο από το μπάνιο, λέγοντας ότι θα έπαιρνε τον μεγάλο τους γιο και θα έφυγε, ενώ άκουσε και αντρική φωνή στο τηλέφωνο.
  
 «Τη ρώτησα γιατί θα πάρεις το μεγάλο μας γιο και μου είπε ότι αυτό το παιδί δεν το έχει κάνει μαζί μου και μόνο το μικρό αγόρι κάναμε μαζί. Εκείνη την στιγμή θόλωσα τελείως και άνοιξα την τσάντα που παίρνω στην οικοδομή, την οποία είχα δίπλα στο κρεβάτι μας, πήρα το σφυρί και τη χτύπησα στο κεφάλι» φέρεται να υποστήριξε ο 39χρονος. Όπως φέρεται να είπε, δεν έκανε καθόλου θόρυβο όταν την χτύπησε, έπεσε στο κρεβάτι. Σε άλλο σημείο φέρεται να περιέγραψε: «Δεν ήξερα αν είχε πεθάνει αλλά παρόλα αυτά πήρα ένα καλώδιο φορτιστή που βρήκα μπροστά μου, της το πέρασα γύρω από το λαιμό της και το έσφιξα για να την πνίξω». Ο ίδιος ανέφερε, σύμφωνα με πληροφορίες, ότι πήγε τα παιδιά στο σπίτι του αδελφού του για να έχει χρόνο και να είναι μόνος του και περιέγραψε πώς τύλιξε με σακούλες τη σορό της γυναίκας του και την έβαλε στο πατάρι: «Τότε πήρα το τυλιγμένο σώμα της, έβαλα άλλες δύο σακούλες πάνω κάτω με ταινία, έβαλα περιτύλιγμα με φούσκες και με μία σκάλα το ανέβασα στο πατάρι. Ήταν πολύ βαρύ και δυσκολεύτηκα να το ανεβάσω μόνος μου». Για να καλύψει την αποτρόπαια πράξη του, φέρεται να έστειλε μηνύματα στο παιδί του, παριστάνοντας την 32χρονη, λέγοντας πως η μαμά έφυγε, λέγοντας του να προσέχει τον αδερφό του, να ακούει τον μπαμπά και ότι θα ξαναγύριζε όταν μάζευε λεφτά. Του ζητούσε να μην ανησυχεί και του έλεγε πως όταν μπορεί θα τον πάρει τηλέφωνο, γράφοντας μάλιστα πως ο μπαμπάς δεν ξέρει ότι έφυγα «πες του θα τον πάρω εγώ, μη με πάρει».",https://www.athensvoice.gr/images/1074x600/jpg/files/2024-12-06/gynaikoktonia_stous_ampelokipous.jpg,2024,12,7
https://www.athensvoice.gr/epikairotita/koinonia/880921/gunaikoktonia-stous-abelokipous-estelne-pseutika-minumata-stous-gious-tou-afou-eihe-skotosei-ti-mitera-tous/,Γυναικοκτονία στους Αμπελόκηπους: Έστελνε ψεύτικα μηνύματα στους γιους του αφού είχε σκοτώσει τη μητέρα τους,2024-12-06,21:21:19,Κοινωνια,Newsroom,Γυναικοκτονία στους Αμπελόκηπους: Έστελνε ψεύτικα μηνύματα στους γιους του αφού είχε σκοτώσει τη μητέρα τους,«Να ακούτε τον μπαμπά» έγραψε στα παιδιά του,"Συνεχίζονται οι αποκαλύψεις για τη γυναικοκτονία στους Αμπελόκηπους με τον 39χρονο να προσποιείται το θύμα και στα ίδια του τα παιδιά. Σύμφωνα με την ΕΡΤ, ο 39χρονος φέρεται να περιέγραψε πώς ενώ κοιμόντουσαν όλοι στο σπίτι, μαζί με τα παιδιά, ξύπνησε και είδε ότι έλειπε η γυναίκα του από το κρεβάτι. Τότε, φέρεται να είπε ότι άκουσε την 32χρονη σύζυγο του να μιλάει στο τηλέφωνο από το μπάνιο, λέγοντας ότι θα έπαιρνε τον μεγάλο τους γιο και θα έφυγε, ενώ άκουσε και αντρική φωνή στο τηλέφωνο.
  
 «Τη ρώτησα γιατί θα πάρεις το μεγάλο μας γιο και μου είπε ότι αυτό το παιδί δεν το έχει κάνει μαζί μου και μόνο το μικρό αγόρι κάναμε μαζί. Εκείνη την στιγμή θόλωσα τελείως και άνοιξα την τσάντα που παίρνω στην οικοδομή, την οποία είχα δίπλα στο κρεβάτι μας, πήρα το σφυρί και τη χτύπησα στο κεφάλι» φέρεται να υποστήριξε ο 39χρονος. Όπως φέρεται να είπε, δεν έκανε καθόλου θόρυβο όταν την χτύπησε, έπεσε στο κρεβάτι. Σε άλλο σημείο φέρεται να περιέγραψε: «Δεν ήξερα αν είχε πεθάνει αλλά παρόλα αυτά πήρα ένα καλώδιο φορτιστή που βρήκα μπροστά μου, της το πέρασα γύρω από το λαιμό της και το έσφιξα για να την πνίξω». Ο ίδιος ανέφερε, σύμφωνα με πληροφορίες, ότι πήγε τα παιδιά στο σπίτι του αδελφού του για να έχει χρόνο και να είναι μόνος του και περιέγραψε πώς τύλιξε με σακούλες τη σορό της γυναίκας του και την έβαλε στο πατάρι: «Τότε πήρα το τυλιγμένο σώμα της, έβαλα άλλες δύο σακούλες πάνω κάτω με ταινία, έβαλα περιτύλιγμα με φούσκες και με μία σκάλα το ανέβασα στο πατάρι. Ήταν πολύ βαρύ και δυσκολεύτηκα να το ανεβάσω μόνος μου». Για να καλύψει την αποτρόπαια πράξη του, φέρεται να έστειλε μηνύματα στο παιδί του, παριστάνοντας την 32χρονη, λέγοντας πως η μαμά έφυγε, λέγοντας του να προσέχει τον αδερφό του, να ακούει τον μπαμπά και ότι θα ξαναγύριζε όταν μάζευε λεφτά. Του ζητούσε να μην ανησυχεί και του έλεγε πως όταν μπορεί θα τον πάρει τηλέφωνο, γράφοντας μάλιστα πως ο μπαμπάς δεν ξέρει ότι έφυγα «πες του θα τον πάρω εγώ, μη με πάρει».",https://www.athensvoice.gr/images/1074x600/jpg/files/2024-04-02/gynaikoktonia_agioi_anargyroi_thyma_28xroni.jpg,2024,12,6
https://www.athensvoice.gr/epikairotita/koinonia/880874/gunaikoktonia-stin-ko-isovia-kai-13-eti-sto-dolofono-tis-anastazia/,Γυναικοκτονία στην Κω: Ισόβια και 13 έτη στο δολοφόνο της Αναστάζια,2024-12-06,15:50:06,Κοινωνια,Newsroom,Γυναικοκτονία στην Κω: Ισόβια και 13 έτη στο δολοφόνο της Αναστάζια,Χωρίς ελαφρυντικά,"Ποινή ισόβιας κάθειρξης συν 13 έτη, επιβλήθηκαν στον δολοφόνο της Αναστάζια Ρουμπίνσκα στην Κω, η οποιά είχε εντοπιστεί νεκρή στο νησί τον Ιούνιο του 2023. Η δίκη του 33χρονου από το Μπαγκλαντές, ο οποίος κατηγορούνταν για την αρπαγή, τον βιασμό και τη δολοφονία της 27χρονης κοπέλας από την Πολωνία, είχε ξεκινήσει πριν από μερικές ημέρες στο Μικτό Ορκωτό Δικαστήριο Κω. Ο ίδιος αρνούνταν από την αρχή όσα του καταλογίζονταν, θέση που διατήρησε και τις τελευταίες μέρες στη διάρκεια της δίκης του. Το δικαστήριο, έκρινε ένοχο χωρίς ελαφρυντικό τον 33χρονο κατηγορούμενο και του επέβαλε την παραπάνω ποινή, για την οποία και θα εκτίσει βάσει νομοθεσίας 25 έτη στη φυλακή. Το πτώμα της κοπέλας βρέθηκε μέσα σε σακούλα σε ερημική τοποθεσία, στην περιοχή Αλυκές, περίπου ένα χιλιόμετρο από το σπίτι του 33χρονου κατηγορούμενου, ο οποίος ήταν ο τελευταίος άνθρωπος με τον οποίο είχε συναντηθεί σε μίνι μάρκετ, το βράδυ της εξαφάνισής της, στις 12 Ιουνίου 2023. Το πτώμα της Αναστάζια εντόπισε εθελόντρια της Πολιτικής Προστασίας που συμμετείχε στις έρευνες για τον εντοπισμό της κοπέλας. Την περιοχή στο Μαρμάρι της Κω, χτένιζαν εδώ και 4 μέρες, αστυνομικοί, εθελοντές και κλιμάκιο των Ανθρωποκτονιών, μαζί με εκπαιδευμένα σκυλιά. Οι έρευνες είχαν επικεντρωθεί με τη βοήθεια drone, σε ένα εγκαταλελειμμένο στρατόπεδο, κοντά στο σπίτι του βασικού υπόπτου. Η μητέρα της κοπέλας, που έφθασε στο νησί μαζί με ιδιωτικό ερευνητή από την Πολωνία, πίστευε ότι η κόρη της έχει απαχθεί. Από κάμερες στην περιοχή Μαρμάρι, φαίνεται η 27χρονη να μπαίνει σε ταβέρνα το βράδυ της Δευτέρας δύο ώρες πριν εξαφανιστεί. Στην ταβέρνα, είχε καταγραφεί και ο 28χρονος Πολωνός σύντροφος της κοπέλας, μία μέρα μετά την εξαφάνισή της. Φαίνεται να την αναζητά, δείχνοντας στους υπαλλήλους, φωτογραφία της από το κινητό του τηλέφωνο. Οι Αρχές βρήκαν τρίχες της Αναστάζια στο σπίτι του 33χρονου συλληφθέντα. Στα χέρια και στο λαιμό του, μάλιστα, εντοπίστηκαν γρατζουνιές, οι οποίες εξετάζεται αν προήλθαν από πάλη. «Είχα πάθει κάποιο ατύχημα. Τα έχω καιρό αυτά τα σημάδια», φέρεται να είπε. Λίγο αργότερα, είχε εντοπιστεί το κινητό της 27χρονης σε εγκαταλελειμμένο κτήριο 500 μόλις μέτρα από το σπίτι του υπόπτου και μεταφέρθηκε στα εγκληματολογικά εργαστήρια, για να ανακτηθεί η τελευταία διαδρομή που έκανε η κοπέλα πριν εξαφανιστεί και δολοφονηθεί. Οι Αρχές διαπίστωσαν ότι από το κινητό είχε αφαιρεθεί η κάρτα SIM.",https://www.athensvoice.gr/images/1074x600/png/files/2024-11-26/gynaikoktonia_kos_anastazia.png,2024,12,6
https://www.athensvoice.gr/epikairotita/koinonia/880729/gunaikoktonia-stous-abelokipous-tin-htupousa-me-to-sfuri-kai-ti-straggalisa-upostirizei-o-39hronos/,Γυναικοκτονία στους Αμπελόκηπους: «Την χτυπούσα με το σφυρί και τη στραγγάλισα» υποστηρίζει ο 39χρονος,2024-12-06,09:50:25,Κοινωνια,Γιώργος Σόμπολος,Γυναικοκτονία στους Αμπελόκηπους: Τι υποστήριξε ο 39χρονος στους Αστυνομικούς - Συγγενικά πρόσωπα ανέλαβαν την προστασία των δύο παιδιών,Συγγενικά πρόσωπα ανέλαβαν την προστασία των δύο παιδιών,"Συνεχείς ήταν οι διαπληκτισμοί του 39χρονου και της 35χρονης μέσα στο σπίτι τους στην οδό Λακωνίας στους Αμπελόκηπους, όπου διαπράχθηκε η νέα γυναικοκτονία, όπως ανέφεραν στους αστυνομικούς γείτονες και φίλοι του ζευγαριού. Σύμφωνα με νέα στοιχεία για τη γυναικοκτονία στους Αμπελόκηπους, ο 39χρονος καθ’ ομολογίαν δολοφόνος, σκότωσε τη σύζυγο του, με την οποία είχαν αποκτήσει δύο παιδιά ηλικίας 9 και 12 ετών, επειδή - όπως υποστήριξε στους αστυνομικούς - έμαθε πως την απατούσε. Ο 39χρονος αναμένεται σήμερα να οδηγηθεί ενώπιον του εισαγγελέα Αθηνών με την κατηγορία της ανθρωποκτονίας, ενώ την ίδια ώρα θα βρίσκεται σε εξέλιξη η νεκροτομή της σορού της γυναίκας, στην ιατροδικαστική υπηρεσία Αθηνών. Σύμφωνα με τα όσα υποστήριξε ο 39χρονος στους αστυνομικούς, τη χτύπησε τόσο με ένα σφυρί στο κεφάλι ενώ επιχείρησε να τη στραγγαλίσει, κάτι που θα φανεί κατά τη διάρκεια της ιατροδικαστικής. Τα δύο παιδιά της οικογένειας έχουν καταλάβει πως κάτι κακό έχει συμβεί και η ψυχολογική τους κατάσταση είναι εύθραυστη. Προς το παρόν, βρίσκονται υπό την προστασία συγγενικών τους προσώπων, ζητώντας συνέχεια τη μαμά και τον μπαμπά τους.  Ο 39χρονος ανέφερε στους αστυνομικούς διάφορες αιτίες για τον λόγο που τον οδήγησε στο έγκλημα. Στάθηκε περισσότερο όμως στο γεγονός ότι η σύζυγος του τον απατούσε με στενό οικογενειακό τους φίλο. Είναι ξεκάθαρο όμως πως η ψυχολογική του κατάσταση δεν είναι καλή. Άλλωστε, ζούσε επί μια εβδομάδα με τη σορό της γυναίκας του και τα δύο τους παιδιά μέσα στο ίδιο σπίτι, δίχως να έχει πει σε κανέναν τίποτε. Στα παιδιά, είχε αναφέρει πως η μαμά έχει πάει μια βόλτα χωρίς όμως να γνωρίζει πότε θα επιστρέψει. Το σφυρί με το οποίο δολοφόνησε την 35χρονη βρέθηκε και μεταφέρθηκε στα εγκληματολογικά εργαστήρια της ΕΛ.ΑΣ, όπως και άλλα ευρήματα από το σπίτι στους Αμπελόκηπους.",https://www.athensvoice.gr/images/1074x600/jpg/files/2024-12-06/gynaikoktonia_stous_ampelokipous.jpg,2024,12,6
https://www.athensvoice.gr/epikairotita/koinonia/880676/eglima-stous-abelokipous-ta-aitia-tis-stugeris-dolofonias/,Γυναικοκτονία στους Αμπελόκηπους: Τα αίτια του στυγερού εγκλήματος,2024-12-05,19:15:00,Κοινωνια,Newsroom,Ο 39χρονος είχε αναφέρει στα παιδιά του πως η μητέρα τους έφυγε για βόλτα,Ο 39χρονος είχε κρύψει τη σύζυγό του στο πατάρι και ζούσε στην ίδια στέγη με τα παιδιά του,"Η ασφάλεια των δύο ανήλικων παιδιών που επί ημέρες ζούσαν στο ίδιο σπίτι μαζί με το πτώμα της ίδιας της μητέρας τους στους Αμπελόκηπους, αποτελεί κυρίαρχο μέλημα των αστυνομικών, σε μια προσπάθεια να μειωθεί ο αντίκτυπος από την στυγερή δολοφονία. Δράστης του φονικού, όπως ο ίδιος ομολόγησε, είναι ο 39χρονος σύζυγος της, Αλβανικής καταγωγής ο οποίος κάλεσε νωρίτερα σήμερα το απόγευμα την Άμεση Δράση ενημερώνοντας πως έχει σκοτώσει τη γυναίκα του και την έχει κρύψει στο πατάρι στην οδό Λακωνίας στους Αμπελόκηπους. Σύμφωνα με δημοσιογραφικές πληροφορίες, στους αστυνομικούς ο 39χρονος όταν ρωτήθηκε για ποιο λόγο προχώρησε στο έγκλημα, αυτός φέρεται να απάντησε πως «με απατούσε, το έμαθα και για αυτό τον λόγο την σκότωσα». Βέβαια, ανέφερε και άλλες αιτίες στη συνέχεια ενώ ο τρόπος που μιλούσε έδειχνε άνθρωπο σε σύγχυση. Άλλωστε, το γεγονός πως είχε κρύψει τη σύζυγο του στο πατάρι του σπιτιού τους και ζούσε στην ίδια στέγη με τα παιδιά του σαν να μην συμβαίνει τίποτε, είναι ενδεικτικό πως υπάρχει θέμα ψυχικής υγείας. Σύμφωνα με τις ίδιες πληροφορίες, στα παιδιά ηλικίας 9 και 12 ετών, ο 39χρονος είχε αναφέρει πως η μητέρα τους έφυγε για βόλτα, χωρίς να προσδιορίζει πότε θα επιστρέψει. Όταν μάλιστα ήλθαν οι αστυνομικοί στο σπίτι, βρήκαν τον 39χρονο να τους περιμένει στην είσοδο μαζί με τα δύο του παιδιά. Σε βάρος του 39χρονου σχηματίζεται δικογραφία για ανθρωποκτονία και το πρωί της Παρασκευής αναμένεται να οδηγηθεί στον αρμόδιο εισαγγελέα Αθηνών, ενώ νωρίτερα αναμένεται να πραγματοποιηθεί και η νεκροτομή στη σορό της άτυχης γυναίκας προκειμένου να διαπιστωθεί τον τρόπο με τον οποίο κατέληξε. Υπενθυμίζεται πως ο 39χρονος υποστήριξε στους αστυνομικούς πως σκότωσε τη σύζυγο του με ένα σφυρί, κάτι που κατ’ αρχήν φέρεται να επιβεβαιώνεται.",https://www.athensvoice.gr/images/1074x600/1/jpg/files/2024-12-05/6399039__1_.jpg,2024,12,5
https://www.athensvoice.gr/epikairotita/koinonia/880666/eglima-stous-abelokipous-me-psuhologika-provlimata-o-39hronos-drastis/,Γυναικοκτονία στους Αμπελόκηπους: Με ψυχολογικά προβλήματα ο 39χρονος δράστης,2024-12-05,17:31:00,Κοινωνια,Γιώργος Σόμπολος,Η γυναίκα βρισκόταν νεκρή επί ημέρες αφού η δυσοσμία στο σπίτι ήταν ιδιαίτερα έντονη,Κάποια λογική εξήγηση για τα αίτια που τον οδήγησαν στο άγριο φονικό,"Προβλήματα ψυχικής υγείας φέρεται να αντιμετωπίζει ο 39χρονος άνδρας ο οποίος νωρίτερα σήμερα ενημέρωσε την αστυνομία πως σκότωσε τη σύζυγο του μέσα στο σπίτι τους στους Αμπελόκηπους. Σύμφωνα με πληροφορίες, ο 39χρονος άνδρας Αλβανικής καταγωγής ενημέρωσε το τηλεφωνικό κέντρο της Άμεσης Δράσης πώς έχει σκοτώσει τη γυναίκα του και την έχει κρύψει στο πατάρι του σπιτιού τους. Μόλις οι αστυνομικοί  έφτασαν στο διαμέρισμα της οδού Λακωνίας είδαν το αποτρόπαιο θέαμα. Η γυναίκα βρισκόταν νεκρή προφανώς επί ημέρες αφού η δυσοσμία στο σπίτι ήταν ιδιαίτερα έντονη. Ο ίδιος ο 39χρονος δεν έχει δώσει κάποια λογική εξήγηση για τα αίτια που τον οδήγησαν στο φονικό, ενώ υποστήριξε πώς δολοφόνησε τη νεαρή σύζυγό του με σφυρί. Οι αστυνομικοί έχουν ειδοποιήσει ιατροδικαστή ενώ θα ενημερώσουν τον αρμόδιο εισαγγελέα για την κατάσταση της ψυχικής υγείας του καθ’ ομολογίαν δράστη.",https://www.athensvoice.gr/images/1074x600/1/jpg/files/2024-12-05/_ess46181432824366__1_.jpg,2024,12,5
https://www.athensvoice.gr/epikairotita/koinonia/879997/gunaikoktonia-sti-thessaloniki-ton-pige-stin-kouzina-na-ton-iremisei-kai-tin-mahairose/,Γυναικοκτονία στη Θεσσαλονίκη: «Τον πήγε στην κουζίνα να τον ηρεμήσει και την μαχαίρωσε»,2024-12-02,06:43:11,Κοινωνια,Newsroom,Γυναικοκτονία στη Θεσσαλονίκη: «Τον πήγε στην κουζίνα να τον ηρεμήσει και την μαχαίρωσε» - Στον εισαγγελέα θα οδηγηθεί σήμερα ο 46χρονος  - Νοσηλεύεται τραυματισμένος και ο γιος,Στον εισαγγελέα θα οδηγηθεί σήμερα ο 46χρονος  - Νοσηλεύεται τραυματισμένος και ο γιος,"Στον εισαγγελέα θα οδηγηθεί ο 46χρονος δράστης γυναικοκτονίας που σκότωσε την 60χρονη σύζυγό του στο Αγγελοχώρι Θεσσαλονίκης, ύστερα από καβγά που ξέσπασε, ενώ τραυμάτισε τον 29χρονο γιο της παθούσας, όταν ο νεαρός επιχείρησε να μεσολαβήσει και να προστατεύσει την μητέρα του από τα χέρια του πατριού του. Η νέα γυναικοκτονία εκτυλίχθηκε το πρωί της Κυριακής (1.12) στο σπίτι της οικογένειας, ενώ πληροφορίες αναφέρουν πως δεν υπήρχε ιστορικό ενδοοικογενειακής βίας από πλευράς δράστη.   Σε βάρος του 46χρονου σχηματίστηκε δικογραφία για ανθρωποκτονία με δόλο, τετελεσμένη και σε απόπειρα. Ο άλλος γιος της 60χρονης μίλησε στο Mega για το περιστατικό τονίζοντας πως μάλλον ήθελε να μαχαιρώσει τον αδερφό του. «Mέσα σε δύο μέρες διαπληκτισμών στα λόγια, να που φτάσαμε να έχουμε χάσει τη μάνα μας. Επτά παιδιά και πόσα εγγόνια. Τον πήγε στην κουζίνα στην άκρη προσπαθούσε να τον ηρεμήσει, να αφήσει το μαχαίρι. Αυτός μάλλον ήθελε τον αδερφό μου (να χτυπήσει), δεν ξέρω τι ακριβώς γίνεται, χτύπησε τη μητέρα μου με μαχαιριές, έπεσε κάτω, μετά τραυμάτισε τον αδερφό μου στο χέρι, στον ώμο», ανέφερε.   «Χτύπησε τη μητέρα μου θανάσιμα, έπεσε κάτω, χτύπησε τον αδερφό μου, ο οποίος έτρεξε και κρύφτηκε σε ένα σπιτάκι εδώ πιο κάτω. Δόξα τω θεώ που δεν τον βρήκε αυτός και ερχόμενος ο άλλος αδερφός μου να πάρει τη μητέρα μου στο Κέντρο Υγείας τον βρήκε στο δρόμο, τον πήρε κι αυτόν και πήγαν στο Κέντρο Υγείας. Ο πατριός μου είχε μαζέψει τα ρούχα του, είχαμε μιλήσει κιόλας, τα συμφωνήσαμε, τον βοήθησα κι εγώ. Τον συμβούλεψα μέχρι και για σπίτι να βρει, ήμουν δίπλα του, φάγαμε, ήπιαμε, ήρθαμε, πήραμε τα ρούχα του, όλα καλά», συμπλήρωσε.",https://www.athensvoice.gr/images/1074x600/1/jpg/files/2024-12-02/gynaikoktonia-thessalonikh-.jpg,2024,12,2
https://www.athensvoice.gr/viral/trending-now/879988/podcast-boukla-99-sunedeuxi-gunaikoktonou/,,2024-12-02,14:30:00,,,,,,,2024,12,2
https://www.athensvoice.gr/epikairotita/koinonia/879956/gunaikoktonia-thessaloniki-ston-eisaggelea-o-andras-pou-skotose-ti-suzugo-tou/,Γυναικοκτονία Θεσσαλονίκη: Στον εισαγγελέα ο άνδρας που σκότωσε τη σύζυγό του,2024-12-01,12:34:34,Κοινωνια,Newsroom,Γυναικοκτονία στο Αγγελοχώρι Θεσσαλονίκης: Στον εισαγγελέα ο 46χρονος που σκότωσε τη σύζυγό του και τραυμάτισε τον γιo της,Σχηματίστηκε δικογραφία - Νοσηλεύεται τραυματισμένος και ο γιος,"Στον εισαγγελέα θα οδηγηθεί ο 46χρονος δράστης γυναικοκτονίας που σκότωσε την 60χρονη σύζυγό του στο Αγγελοχώρι Θεσσαλονίκης, ύστερα από καβγά που ξέσπασε, ενώ τραυμάτισε τον 29χρονο γιο της παθούσας, όταν ο νεαρός επιχείρησε να μεσολαβήσει και να προστατεύσει την μητέρα του από τα χέρια του πατριού του. Η νέα γυναικοκτονία εκτυλίχθηκε το πρωί στο σπίτι της οικογένειας, ενώ πληροφορίες αναφέρουν πως δεν υπήρχε ιστορικό ενδοοικογενειακής βίας από πλευράς δράστη. Σύμφωνα με πληροφορίες, για άγνωστο λόγο ξέσπασε έντονος καβγάς ανάμεσα στο ζευγάρι, με τον 46χρονο Αλβανό να αρπάζει ένα μαχαίρι και να επιφέρει θανάσιμο τραυματισμό στην 60χρονη σύζυγό του. Κατά την προσπάθεια του γιου της να αφοπλίσει τον πατριό του δέχθηκε και ο ίδιος μαχαιριά, με συνέπεια να τραυματιστεί. Σύμφωνα με πληροφορίες, η ζωή του 29χρονου δεν διατρέχει κίνδυνο και νοσηλεύεται στο Ιπποκράτειο νοσοκομείο Θεσσαλονίκης. Σε βάρος του 46χρονου σχηματίστηκε δικογραφία για ανθρωποκτονία με δόλο, τετελεσμένη και σε απόπειρα.",https://www.athensvoice.gr/images/1074x600/jpg/files/2024-12-01/astynomia-peripoliko-thessaloniki.jpg,2024,12,1
https://www.athensvoice.gr/epikairotita/koinonia/879947/gunaikoktonia-sto-aggelohori-thessalonikis-46hronos-skotose-ti-suzugo-tou/,Γυναικοκτονία στο Αγγελοχώρι Θεσσαλονίκης - 46χρονος σκότωσε τη σύζυγό του,2024-12-01,10:15:05,Κοινωνια,Γιώργος Σόμπολος,Θεσσαλονίκη: Γυναικοκτονία στο Αγγελοχώρι - 46χρονος μαχαίρωσε μέχρι θανάτου την 60χρονη σύζυγό του - Το χρονικό του εγκλήματος.,Μπήκε μπροστά για να σώσει τον γιο της - Οι πρώτες πληροφορίες για το έγκλημα,"Μια νέα γυναικοκτονία σημειώθηκε την Κυριακή 1 Δεκεμβρίου, αυτή τη φορά στο Αγγελοχώρι Θεσσαλονίκης. Σύμφωνα με πληροφορίες της Athens Voice για τη γυναικοκτονία στη Θεσσαλονίκη, το μητρικό ένστικτο λειτούργησε αστραπιαία σε μια 60χρονη γυναίκα η οποία βλέποντας πως ο γιος της κινδυνεύει, μπήκε μπροστά του για να τον σώσει. Μόνο που η ίδια έχασε ακαριαία τη ζωή της, από τη μαχαιριά που της προκάλεσε ο ίδιος της ο σύζυγος. Η οικογενειακή τραγωδία σημειώθηκε στο Αγγελοχώρι της Θεσσαλονίκης, όταν πατέρας και γιος διαπληκτίστηκαν έντονα νωρίτερα σήμερα το πρωί. Ξαφνικά ο 46χρονος άρπαξε ένα μαχαίρι και κινήθηκε απειλητικά κατά του 29χρονου γιου του. Η 60χρονη βλέποντας πως ο γιος της κινδυνεύει μπήκε μπροστά του για να τον προστατεύσει με αποτέλεσμα να δεχθεί μια μαχαιριά που έπληξε ζωτικό όργανο, με αποτέλεσμα να χάσει επί τόπου τη ζωή της. Ο 29χρονος υπέστη σοκ, ενώ ο 46χρονος πατέρας του, κάλεσε αμέσως την αστυνομία και το ΕΚΑΒ. Δυστυχώς κανείς δεν μπόρεσε να βοηθήσει την 60χρονη γυναίκα, ενώ ο δράστης συνελήφθη ζητώντας συγγνώμη για το φονικό. Ο 29χρονος, που νωρίτερα είχε διαπληκτιστεί με τον πατέρα του και είχαν έρθει στα χέρια, μεταφέρθηκε στο νοσοκομείο καθώς έφερε ελαφρά τραύματα τα οποία έπρεπε να περιποιηθούν οι γιατροί. Ο δράστης υπέδειξε το σημείο όπου βρισκόταν το μαχαίρι του φονικού, ενώ αποκάλυψε λεπτό προς λεπτό πως εξελίχθηκε η διαμάχη στο αιματηρό περιστατικό. Η οικογενειακή τραγωδία συγκλόνισε πρωί-πρωί το Αγγελοχώρι, με τον 29χρονο να καλεί σε βοήθεια αφού φοβόταν και για την δική του ζωή. Όπως είπε στους αστυνομικούς, ο πατέρας του βρισκόταν σε κατάσταση αμόκ, δεν άκουγε κανέναν και σαν «να ήθελε να τους βγάλει από τη μέση και τους δύο», φέρεται να ανέφερε χαρακτηριστικά. Στο σημείο της δολοφονίας, το σπίτι της οικογένειας, βρίσκεται ήδη ιατροδικαστής που εξετάζει τον χώρο του εγκλήματος, ενώ ο δράστης αναμένεται ίσως και σήμερα το απόγευμα να οδηγηθεί στον αρμόδιο εισαγγελέα Θεσσαλονίκης για ανθρωποκτονία, οπλοφορία και ενδεχομένως και άλλες κατηγορίες.",https://www.athensvoice.gr/images/1074x600/jpg/files/2024-12-01/gynaikoktonia-thessaloniki-aggeloxori.jpg,2024,12,1
https://www.athensvoice.gr/epikairotita/koinonia/879254/gunaikoktonia-kuriakis-griva-agioi-anarguroi-katapeltis-i-eisaggeliki-protasi-gia-ton-proin-sudrofo-tis/,Γυναικοκτονία Κυριακής Γρίβα-Άγιοι Ανάργυροι: Καταπέλτης η εισαγγελική πρόταση για τον πρώην σύντροφό της,2024-11-26,20:32:02,Κοινωνια,Newsroom,Γυναικοκτονία Κυριακής Γρίβα-Άγιοι Ανάργυροι: Καταπέλτης η εισαγγελική πρόταση για τον πρώην σύντροφό της - Η εισαγγελέας προτείνει να δικαστεί με την κατηγορία της ανθρωποκτονίας από πρόθεση σε ήρεμη ψυχική κατάσταση,Η εισαγγελέας προτείνει να δικαστεί με την κατηγορία της ανθρωποκτονίας από πρόθεση σε ήρεμη ψυχική κατάσταση,"«Καταπέλτης» είναι η εισαγγελική πρόταση για τον δράστη της δολοφονίας της Κυριακής Γρίβα, έξω από το αστυνομικό τμήμα των Αγίων Αναργύρων, τον περασμένο Απρίλιο. Η δικαστική λειτουργός απορρίπτει τους ισχυρισμούς του δράστη για ψυχιατρικά προβλήματα. Η εισαγγελέας προτείνει να δικαστεί ο δράστης με την κατηγορία της ανθρωποκτονίας από πρόθεση σε ήρεμη ψυχική κατάσταση, σύμφωνα με το STAR. «Ενεργώντας με πρόθεση και ευρισκόμενος σε ήρεμη ψυχική κατάσταση, δηλαδή, ευρισκόμενος σε απόλυτη συνείδηση των πραττομένων, σκότωσε έξω από το αστυνομικό τμήμα την Κυριακή Γρίβα. Η ψυχική του κατάσταση δεν του απαγόρευε να έχει αντίληψη της πραγματικότητας», αναφέρει χαρακτηριστικά το πόρισμα.   «Από την αρχή φωνάζουμε ότι ο δράστης ήταν στα καλά του. Το είχε σχεδιασμένο, μαχαίρι στη ζώνη, μηχανάκι», ξεσπά ο πατέρας της Κυριακής. Στην εισαγγελική πρόταση αναφέρεται πως ο δράστης επιτέθηκε στην Κυριακή μόλις 2 μέτρα από το φυλάκιο και έπεσε με ορμή πάνω της κρατώντας το μαχαίρι, ενω παραμένει προφυλακισμένος στο ψυχιατρείο των φυλακών Κορυδαλλού.",https://www.athensvoice.gr/images/1074x600/jpg/files/2024-04-05/ginaikoktonia_kiriaki_griva__1_.jpg,2024,11,26
https://www.athensvoice.gr/epikairotita/ellada/879132/gunaikoktonia-stin-ko-anavionei-sto-dikastirio-to-eglima-me-thuma-tin-27hroni-anastazia/,Γυναικοκτονία στην Κω: Αναβιώνει στο δικαστήριο το έγκλημα με θύμα την 27χρονη Αναστάζια,2024-11-26,08:50:00,Ελλαδα,Newsroom,Γυναικοκτονία στην Κω: Αναβιώνει στο δικαστήριο το έγκλημα με θύμα την 27χρονη Αναστάζια - Αρνείται τις κατηγορίες ο 33χρονος,Αρνείται τις κατηγορίες ο 33χρονος,"Έναν και πλέον χρόνο μετά τη γυναικοκτονία στην Κω, με θύμα την 27χρονη Αναστάζια, ο 33χρονος που κατηγορείται για το έγκλημα θα περάσει την πόρτα του Μικτού Ορκωτού Δικαστηρίου στην Κω. Ο 33χρονος φερόμενος δολοφόνος της 27χρονης Αναστάζια στην Κω, θα καθίσει στο εδώλιο του κατηγορουμένου για αρπαγή με εξαπάτηση, βιασμό και ανθρωποκτονία από πρόθεση σε ήρεμη ψυχική κατάσταση. Το πτώμα της κοπέλας βρέθηκε μέσα σε σακούλα σε ερημική τοποθεσία, στην περιοχή Αλυκές, περίπου ένα χιλιόμετρο από το σπίτι του 33χρονου κατηγορούμενου, ο οποίος ήταν ο τελευταίος άνθρωπος με τον οποίο είχε συναντηθεί σε μίνι μάρκετ, το βράδυ της εξαφάνισής της, στις 12 Ιουνίου 2023. Το πτώμα της Αναστάζια εντόπισε εθελόντρια της Πολιτικής Προστασίας που συμμετείχε στις έρευνες για τον εντοπισμό της κοπέλας. Την περιοχή στο Μαρμάρι της Κω, χτένιζαν εδώ και 4 μέρες, αστυνομικοί, εθελοντές και κλιμάκιο των Ανθρωποκτονιών, μαζί με εκπαιδευμένα σκυλιά. Οι έρευνες είχαν επικεντρωθεί με τη βοήθεια drone, σε ένα εγκαταλελειμμένο στρατόπεδο, κοντά στο σπίτι του βασικού υπόπτου. Η μητέρα της κοπέλας, που έφθασε στο νησί μαζί με ιδιωτικό ερευνητή από την Πολωνία, πίστευε ότι η κόρη της έχει απαχθεί. Από κάμερες στην περιοχή Μαρμάρι, φαίνεται η 27χρονη να μπαίνει σε ταβέρνα το βράδυ της Δευτέρας δύο ώρες πριν εξαφανιστεί. Στην ταβέρνα, είχε καταγραφεί και ο 28χρονος Πολωνός σύντροφος της κοπέλας, μία μέρα μετά την εξαφάνισή της. Φαίνεται να την αναζητά, δείχνοντας στους υπαλλήλους, φωτογραφία της από το κινητό του τηλέφωνο. Οι Αρχές βρήκαν τρίχες της Αναστάζια στο σπίτι του 33χρονου συλληφθέντα. Στα χέρια και στο λαιμό του, μάλιστα, εντοπίστηκαν γρατζουνιές, οι οποίες εξετάζεται αν προήλθαν από πάλη. «Είχα πάθει κάποιο ατύχημα. Τα έχω καιρό αυτά τα σημάδια», φέρεται να είπε. Λίγο αργότερα, είχε εντοπιστεί το κινητό της 27χρονης σε εγκαταλελειμμένο κτήριο 500 μόλις μέτρα από το σπίτι του υπόπτου και μεταφέρθηκε στα εγκληματολογικά εργαστήρια, για να ανακτηθεί η τελευταία διαδρομή που έκανε η κοπέλα πριν εξαφανιστεί και δολοφονηθεί. Οι Αρχές διαπίστωσαν ότι από το κινητό είχε αφαιρεθεί η κάρτα SIM.",https://www.athensvoice.gr/images/1074x600/png/files/2024-11-26/gynaikoktonia_kos_anastazia.png,2024,11,26
https://www.athensvoice.gr/epikairotita/koinonia/878854/2020-2024-123-gunaikes-san-ki-esena-oi-gunaikoktonies-tis-teleutaias-4etias/,2020-2024: 123 γυναίκες σαν κι εσένα – Οι γυναικοκτονίες της τελευταίας 4ετίας,2024-11-25,06:54:01,Κοινωνια,Χριστίνα Γαλανοπούλου,Οι γυναικοκτονίες στη χώρα και η 25η Νοεμβρίου ως εφιαλτικό «Σαν σήμερα»,15 μόνο –και μέχρι στιγμής- μέσα στο 2024,"Σήμερα, 25 Νοεμβρίου -Παγκόσμια Ημέρα Εξάλειψης της Βίας κατά των Γυναικών, ημέρα μνήμης όλων των δολοφονημένων από το χέρι του συντρόφου, του συζύγου ή του πατέρα τους- θα γραφτούν σπαρακτικά κείμενα, αναθέματα και τρυφερές κουβέντες για τις οικογένειες των θυμάτων γυναικοκτονίας. Ο όρος και πάλι θα διχάσει, θα αρχίσουν τα debate στα social media, «οι από εδώ» και «οι από εκεί», το ατέλειωτο whataboutism, «ναι, αλλά για τους άνδρες – θύματα κακοποίησης δεν λέτε», αχρείαστες αντιπαραθέσεις πάνω από τάφους επί της ουσίας, πάνω από παιδιά που έμειναν ορφανά, σπίτια που βυθίστηκαν στο πένθος και ξαφνικά έγιναν στατιστική στις υποθέσεις γυναικτοκτονιών του τρέχοντος έτους. Κι, όμως, αν την κουβέντα την έκαναν οι αριθμοί, απογυμνωμένοι από προθέσεις, ατζέντες, σπέκουλες, αν μιλούσαν μόνο τα στοιχεία, δεν θα χρειαζόταν να μιλήσει κανένας πια για να εξηγήσει το αυτονόητο, το σαφές, το ανόθευτο. Την τελευταία 4ετία σημειώθηκαν 123 γυναικοκτονίες, οι 15 –μέχρι στιγμής- μέσα στο 2024. Έτσι κι αλλιώς, είναι τα στοιχεία της Ελληνικής Αστυνομίας που μιλούν φλύαρα και υπεραναλυτικά για τη ραγδαία αύξηση περιστατικών ενδο-οικογενειακής βίας μόνο μέσα σε έναν χρόνο, δηλαδή από τον Ιανουάριο του 2023 μέχρι τον φετινό Νοέμβριο. Ειδικότερα, το πρώτο δεκάμηνο του 2023, σημειώθηκαν 9.860 περιστατικά, ενώ το 2024 και για το ίδιο διάστημα τα περιστατικά έφτασαν τα 18.427. Οριακά διπλασιασμό περιγράφει και ο αριθμός των συλληφθέντων, καθώς φέτος καταγράφηκαν 11.308, ενώ πέρσι και για το αντίστοιχο χρονικό διάστημα οι συλλήψεις στο σύνολό τους ήταν 6.453 άτομα. Και ναι, φυσικά κακοποιούνται και άνδρες, όμως, επ’ αυτού και πάλι οι αριθμοί λένε την αλήθεια: το πρώτο δεκάμηνο του 2024 καταγράφονται ως θύματα 5.583 άνδρες και 15.571 γυναίκες. Αντιστοίχως, στη λίστα των δραστών καταχωρούνται 15.413 άνδρες και 3.565 γυναίκες. Την ίδια στιγμή, για το ενδεκάμηνο του 2024 –και με τον Νοέμβριο να μετρά ακόμα 5 ημέρες για την ολοκλήρωσή του- τον πιο αξιόπιστο λογαριασμό για τον αριθμό των γυναικοκτονιών τον κρατά το Ελληνικό Τμήμα του Ευρωπαϊκού Παρατηρητηρίου για τη Γυναικοκτονία (European Observatory On Femicide), καταγράφοντας 15 γυναικοκτονίες (ούτε 12, ούτε 13 όπως μετέδιδε το σύνολο των ελληνικών ΜΜΕ, χωρίς καμία εξαίρεση), καθώς τις περισσότερες φορές τα ελληνικά Μέσα ξεχνούν τις γυναικοκτονίες που αφορούν σε ηλικιωμένες, μετανάστριες ή ανήλικες. Αναλυτικά >>> εδώ Σε κάθε περίπτωση, η απουσία συνολικής φροντίδας και προστασίας των γυναικών που η ζωή τους διατρέχει άμεσο κίνδυνο, που έχουν καταγγείλει τον κακοποιητή τους χωρίς αποτέλεσμα και που έχουν ζητήσει βοήθεια, χωρίς να τη λάβουν, αναδείχθηκε τον περασμένο Απρίλιο, μέσα από την υπόθεση γυναικοκτονίας της 28χρονης Κυριακής Γρίβα, την οποία μαχαίρωσε ο σύντροφός της έξω από το Αστυνομικό Τμήμα Αγίων Αναργύρων. Η νεαρή γυναίκα είχε καταφύγει εκεί, για ακόμα μία φορά, προσκομίζοντας μάλιστα αποδεικτικά της ελεγκτικής και κακοποιητικής συμπεριφοράς του πρώην συντρόφου της, προκειμένου να αποφύγει το μοιραίο. Η ύπαρξη ηχητικού ντοκουμέντου, στο οποίο αστυνομικός ακούγεται να λέει στην Κυριακή Γρίβα ότι «το περιπολικό δεν είναι ταξί» για να τη μεταφέρει με ασφάλεια στο σπίτι και επίσης, η ύπαρξη βίντεο με την δολοφονική επίθεση του δράστη, δρομολογούν διαδικασίες μέχρι σήμερα (σ.σ.: πριν από δύο εβδομάδες, ο εισαγγελέας ζήτησε από τη Διεύθυνση Εσωτερικών Υποθέσεων να λάβει ανωμοτί καταθέσεις των τεσσάρων αστυνομικών, που με τον έναν ή με τον άλλο τρόπο, ενεπλάκησαν στην υπόθεσή της). Για να κλείσουμε κυκλικά, με την αλήθεια των αριθμών αναφορικά με το φαινόμενο των γυναικοκτονιών, ας ρίξουμε μια ματιά στις γυναικοκτονίες της τελευταίας τετραετίας. Το 2020 σημειώθηκαν 19. Το 2021, 31. Το 2022, 26. Το 2023, 15 και, μέχρι σήμερα, 25 Νοεμβρίου του 2024, 15 επίσης. Όλες τους -η Κυριακή, η Ενκελέιντα, η Δώρα, η Μαρία, η Αρετή, η 11χρονη Βασιλική, όλες εκείνες που τα στοιχεία τους δεν δόθηκαν στη δημοσιότητα- ήταν γυναίκες σαν κι εσένα. Σαν κι εμάς. Μητέρες, γιαγιάδες, αδελφές, φίλες, κόρες μας.",https://www.athensvoice.gr/images/1074x600/jpg/files/2024-11-24/gynaikoktonies__1_.jpg,2024,11,25
https://www.athensvoice.gr/epikairotita/koinonia/878139/thessaloniki-isovia-ston-39hrono-gia-tin-gunaikoktonia-tis-41hronis-georgias/,Θεσσαλονίκη: Ισόβια στον 39χρονο για τη γυναικοκτονία της 41χρονης Γεωργίας,2024-11-19,13:17:00,Κοινωνια,Newsroom,Θεσσαλονίκη: Ισόβια στον 39χρονο για την γυναικοκτονία της 41χρονης Γεωργίας - Σε φορτισμένο κλίμα οι καταθέσεις,Ομόφωνα ένοχος και ο φίλος του - Σε φορτισμένο κλίμα οι καταθέσεις,"Την ποινή της ισόβιας κάθειρξης και επιπλέον 15 χρόνια φυλάκισης για τη γυναικοκτονία της 41 ετών Γεωργίας που διένυε τον δεύτερο μήνα της εγκυμοσύνης της, τον περασμένο Ιανουάριο, επέβαλε το Μικτό Ορκωτό Δικαστήριο Έδεσσας στους δύο κατηγορούμενους. Οι δύο κατηγορούμενοι για τη γυναικοκτονία της Γεωργίας, η οποία ήταν και μητέρα ενός ανήλικου κοριτσιού, ο 39χρονος σύντροφος της και ο 34χρονος φίλος του, κρίθηκαν ομόφωνα ένοχοι για τις κατηγορίες της ανθρωποκτονίας με δόλο, της διακοπής κύησης και της ληστείας (από κοινού και σε βαθμό κακουργήματος), όπως επίσης της παράνομης οπλοφορίας και οπλοχρησίας. Στους δύο άντρες δεν αναγνωρίστηκε κανένα ελαφρυντικό και επιστρέφουν στις φυλακές όπου βρίσκονταν ήδη μετά τις απολογίες τους στον 4ο τακτικό ανακριτή Θεσσαλονίκης. Μετά το πέρας της χθεσινής διαδικασίας, συγγενείς της θανούσας κινήθηκαν απειλητικά εναντίον των δύο κατηγορουμένων, σκηνικό που είχε επαναληφθεί το πρωί κατά την μεταγωγή τους στα δικαστήρια, ενώ απειλήθηκε σύρραξη με τους μάρτυρες υπεράσπισης, και χρειάστηκε η παρέμβαση της αστυνομίας για να αποφευχθούν τα χειρότερα. Νωρίτερα στις απολογίες τους, τόσο ο 39χρονος σύντροφος της γυναίκας όσο και ο 34χρονος φίλος του - κάθονται στο εδώλιο του Δικαστηρίου κατηγορούμενοι για ανθρωποκτονία με δόλο, διακοπή κύησης και ληστεία - επέμειναν στις καταθέσεις που είχαν δώσει μετά τη σύλληψή τους στον ανακριτή Θεσσαλονίκης, αποποιούμενοι των ποινικών τους ευθυνών και υποδεικνύοντας ο ένας τον άλλον ως δολοφόνο της εγκύου. Επιδεικνύοντας κατά διαστήματα προκλητική στάση, ο 39χρονος ανέφερε πως την επίδικη μέρα της Πρωτοχρονιάς που δολοφονήθηκε η γυναίκα, μπήκε μαζί της στο διαμέρισμα στην Καλαμαριά, πήρε την φαρμακευτική του αγωγή και κοιμήθηκε, χωρίς να αντιληφθεί το παραμικρό. «Σαχλαμαρίσαμε λίγο με τη Γεωργία, πήρα την αγωγή μου (ψυχιατρικής φύσης) και κοιμήθηκα», ανέφερε και πρόσθεσε: «Όταν ξύπνησε την επόμενη μέρα, η Γεωργία έλειπε, ενώ είχε πάρει 5.000 ευρώ από τις αποταμιεύσεις μου. Δεν ξέρω ποιος μου έστειλε το μήνυμα όταν ήταν νεκρή. Υποπτεύομαι ότι το έκανε ο 34χρονος» ανέφερε. Όσον αφορά το φωτογραφικό υλικό που βρίσκεται στη δικογραφία και τον εμφανίζει μαζί με τον συγκατηγορούμενό του να μεταφέρουν το άψυχο πτώμα της γυναίκας σε μπαούλο, αναγνώρισε τον φίλο του σε αυτές, ενώ για το δεύτερο πρόσωπο απάντησε πως «είναι κάποιος που έχει κοινά χαρακτηριστικά με μένα». Δίνοντας την δική του εκδοχή για το έγκλημα και αναφερόμενος στον 34χρονο φίλο του ισχυρίστηκε ότι παρέσυρε την θανούσα στο υπόγειο όπου την σκότωσε. «Ήταν θέμα χρόνου για να συλληφθεί και με έδωσε για να ελαφρύνει τη θέση του. Δεν του έφτασε το κακό που έκανε ήθελε να συνεχίσει να εκδικείται. Με πιάνει τρέλα, θέλω να τον πιάσω και να τον στραγγίξω που λέει αυτά για μένα» τόνισε ο ίδιος. Παίρνοντας τη σκυτάλη των απολογιών, ο 34χρονος ισχυρίστηκε από την πλευρά του πως δέχθηκε να συμμετάσχει σε μία σκηνοθετημένη ληστεία επειδή είχε ανάγκη τα χρήματα. «Το τελευταίο διάστημα είχα θέμα με τα λεφτά και ο 39χρονος μού χρωστούσε 800 ευρώ. Μου είπε ότι αν θέλω αυτά τα λεφτά θα κάνουμε μία σκηνοθετημένη ληστεία σε βάρος της Γεωργίας για να τα πάρω. Δεν είχα πρόθεση να το κάνω αλλά ήταν πειστικός. Είπε ότι θα πάρουμε 8.000 ευρώ από το σπίτι της που τα είχαν οι γονείς της για να πάνε ένα ταξίδι. Χρειαζόμουν τα λεφτά και είπε ότι θα την ακινητοποιήσουμε και θα πάρουμε το κλειδί για να πάμε μετά στο σπίτι της» σημείωσε. Περιγράφοντας τη δική του εκδοχή και όσα φέρονται να είχαν προ-συνεννοηθεί με τον συγκατηγορούμενό του, ο ίδιος σημείωσε: «Μου είπε ότι πρέπει να είμαι πάνω στο σπίτι και όταν έρθουν θα κάνει ένα ""βηχαλάκι"" για να καταλάβω. Μου έδωσε ένα μαχαίρι για να φοβηθεί. Όταν την έδεσε άφησα το μαχαίρι και μου έκανε νόημα να κατέβω κάτω και να τον περιμένω για να πάμε στο σπίτι και να πάρουμε τα λεφτά. Ήρθε κάτω ταραγμένος και μου λέει ""έλα να με βοηθήσεις, είναι νεκρή - όπως κουνιόταν έπεσε πάνω στο μαχαίρι"". Το στρώμα ήταν μέσα στα αίματα. Τρελάθηκα, με απείλησε. Τα καθάρισε. Βρήκε το κουτί σε ένα άλλο σπίτι και την έβαλε μέσα μόνος του μαζί με την κουβέρτα. Εγώ συμμετείχα μόνο στο κουβάλημα και τη μεταφορά». Όπως ανέφερε αποφάσισε να απευθυνθεί στις Αρχές ομολογώντας την εμπλοκή του στο έγκλημα επειδή «δεν μπορούσα να τα κρατάω άλλο μέσα μου. Προηγουμένως στο βήμα του μάρτυρα είχε ανέβει η αδελφή του 39χρονου η οποία έχει καταγγείλει τον αδελφό της κατ' επανάληψη για κακοποιητική συμπεριφορά εις βάρος της, ακόμη και για βιασμό. Αναφερόμενη στην άτυχη Γεωργία, η μάρτυρας τόνισε μεταξύ άλλων: «Αν την γνώριζα, γιατί δεν την γνώριζα, θα την είχα προειδοποιήσει να φύγει μακριά του. Ήταν βίαιος με χτυπούσε, πήγαινα συχνά στο νοσοκομείο». Ανάλογα βίαια περιστατικά που υπέστη στο παρελθόν από τον ίδιο, μετέφερε στους δικαστές του Κακουργιοδικείου και πρώην σύζυγος του 39χρονου (έχουν δύο παιδιά). ",https://www.athensvoice.gr/images/1074x600/jpg/files/2024-11-19/thessaloniki_ginaikoktonia.jpg,2024,11,19
https://www.athensvoice.gr/epikairotita/koinonia/878052/gunaikoktonia-sti-thessaloniki-ti-ishuristikan-stin-apologia-tous-o-sudrofos-tis-kai-o-filos-tou/,Γυναικοκτονία στη Θεσσαλονίκη: Τι ισχυρίστηκαν στην απολογία τους ο σύντροφός της και ο φίλος του,2024-11-18,19:44:00,Κοινωνια,Newsroom,Γυναικοκτονία στη Θεσσαλονίκη: Τι ισχυρίστηκαν στην απολογία τους ο σύντροφός της και ο φίλος του - Η 41χρονη Γεωργία διένυε τον δεύτερο μήνα της εγκυμοσύνης της,Ένταση και «αλληλοκαρφώματα» - Η 41χρονη Γεωργία διένυε τον δεύτερο μήνα της εγκυμοσύνης της,"Η δίκη για τη γυναικοκτονία της 41χρονης Γεωργίας που διένυε την έβδομη εβδομάδα κύησης, την Πρωτοχρονιά του 2024 στη Θεσσαλονίκη ξεκίνησε σήμερα στο Μικτό Ορκωτό Δικαστήριο Έδεσσας και ολοκληρώθηκε με αλληλοκαρφώματα ανάμεσα στους δύο κατηγορούμενους και σκηνικό έντασης έξω από τη δικαστική αίθουσα. Θυμίζουμε ότι η σορός της γυναίκας βρέθηκε τον περασμένο Ιανουάριο, μέσα σε μπαούλο, σε δύσβατη περιοχή κοντά στο Μονοπήγαδο, στα όρια των νομών Θεσσαλονίκης και Χαλκιδικής. Η δίκη θα συνεχιστεί αύριο με την εισαγγελική πρόταση και τις αγορεύσεις των συνηγόρων πολιτικής αγωγής και υπεράσπισης. Μετά το πέρας της σημερινής διαδικασίας, συγγενείς της θανούσας κινήθηκαν απειλητικά εναντίον των δύο κατηγορουμένων, σκηνικό που είχε επαναληφθεί το πρωί κατά την μεταγωγή τους στα δικαστήρια, ενώ απειλήθηκε σύρραξη με τους μάρτυρες υπεράσπισης, και χρειάστηκε η παρέμβαση της αστυνομίας για να αποφευχθούν τα χειρότερα. Νωρίτερα στις απολογίες τους, τόσο ο 39χρονος σύντροφος της γυναίκας όσο και ο 34χρονος φίλος του - κάθονται στο εδώλιο του Δικαστηρίου κατηγορούμενοι για ανθρωποκτονία με δόλο, διακοπή κύησης και ληστεία - επέμειναν στις καταθέσεις που είχαν δώσει μετά τη σύλληψή τους στον ανακριτή Θεσσαλονίκης, αποποιούμενοι των ποινικών τους ευθυνών και υποδεικνύοντας ο ένας τον άλλον ως δολοφόνο της εγκύου. Επιδεικνύοντας κατά διαστήματα προκλητική στάση, ο 39χρονος ανέφερε πως την επίδικη μέρα της Πρωτοχρονιάς που δολοφονήθηκε η γυναίκα, μπήκε μαζί της στο διαμέρισμα στην Καλαμαριά, πήρε την φαρμακευτική του αγωγή και κοιμήθηκε, χωρίς να αντιληφθεί το παραμικρό. «Σαχλαμαρίσαμε λίγο με τη Γεωργία, πήρα την αγωγή μου (ψυχιατρικής φύσης) και κοιμήθηκα», ανέφερε και πρόσθεσε: «Όταν ξύπνησε την επόμενη μέρα, η Γεωργία έλειπε, ενώ είχε πάρει 5.000 ευρώ από τις αποταμιεύσεις μου. Δεν ξέρω ποιος μου έστειλε το μήνυμα όταν ήταν νεκρή. Υποπτεύομαι ότι το έκανε ο 34χρονος» ανέφερε. Όσον αφορά το φωτογραφικό υλικό που βρίσκεται στη δικογραφία και τον εμφανίζει μαζί με τον συγκατηγορούμενό του να μεταφέρουν το άψυχο πτώμα της γυναίκας σε μπαούλο, αναγνώρισε τον φίλο του σε αυτές, ενώ για το δεύτερο πρόσωπο απάντησε πως «είναι κάποιος που έχει κοινά χαρακτηριστικά με μένα». Δίνοντας την δική του εκδοχή για το έγκλημα και αναφερόμενος στον 34χρονο φίλο του ισχυρίστηκε ότι παρέσυρε την θανούσα στο υπόγειο όπου την σκότωσε. «Ήταν θέμα χρόνου για να συλληφθεί και με έδωσε για να ελαφρύνει τη θέση του. Δεν του έφτασε το κακό που έκανε ήθελε να συνεχίσει να εκδικείται. Με πιάνει τρέλα, θέλω να τον πιάσω και να τον στραγγίξω που λέει αυτά για μένα» τόνισε ο ίδιος. Παίρνοντας τη σκυτάλη των απολογιών, ο 34χρονος ισχυρίστηκε από την πλευρά του πως δέχθηκε να συμμετάσχει σε μία σκηνοθετημένη ληστεία επειδή είχε ανάγκη τα χρήματα. «Το τελευταίο διάστημα είχα θέμα με τα λεφτά και ο 39χρονος μού χρωστούσε 800 ευρώ. Μου είπε ότι αν θέλω αυτά τα λεφτά θα κάνουμε μία σκηνοθετημένη ληστεία σε βάρος της Γεωργίας για να τα πάρω. Δεν είχα πρόθεση να το κάνω αλλά ήταν πειστικός. Είπε ότι θα πάρουμε 8.000 ευρώ από το σπίτι της που τα είχαν οι γονείς της για να πάνε ένα ταξίδι. Χρειαζόμουν τα λεφτά και είπε ότι θα την ακινητοποιήσουμε και θα πάρουμε το κλειδί για να πάμε μετά στο σπίτι της» σημείωσε. Περιγράφοντας τη δική του εκδοχή και όσα φέρονται να είχαν προ-συνεννοηθεί με τον συγκατηγορούμενό του, ο ίδιος σημείωσε: «Μου είπε ότι πρέπει να είμαι πάνω στο σπίτι και όταν έρθουν θα κάνει ένα ""βηχαλάκι"" για να καταλάβω. Μου έδωσε ένα μαχαίρι για να φοβηθεί. Όταν την έδεσε άφησα το μαχαίρι και μου έκανε νόημα να κατέβω κάτω και να τον περιμένω για να πάμε στο σπίτι και να πάρουμε τα λεφτά. Ήρθε κάτω ταραγμένος και μου λέει ""έλα να με βοηθήσεις, είναι νεκρή - όπως κουνιόταν έπεσε πάνω στο μαχαίρι"". Το στρώμα ήταν μέσα στα αίματα. Τρελάθηκα, με απείλησε. Τα καθάρισε. Βρήκε το κουτί σε ένα άλλο σπίτι και την έβαλε μέσα μόνος του μαζί με την κουβέρτα. Εγώ συμμετείχα μόνο στο κουβάλημα και τη μεταφορά». Όπως ανέφερε αποφάσισε να απευθυνθεί στις Αρχές ομολογώντας την εμπλοκή του στο έγκλημα επειδή «δεν μπορούσα να τα κρατάω άλλο μέσα μου. Προηγουμένως στο βήμα του μάρτυρα είχε ανέβει η αδελφή του 39χρονου η οποία έχει καταγγείλει τον αδελφό της κατ' επανάληψη για κακοποιητική συμπεριφορά εις βάρος της, ακόμη και για βιασμό. Αναφερόμενη στην άτυχη Γεωργία, η μάρτυρας τόνισε μεταξύ άλλων: «Αν την γνώριζα, γιατί δεν την γνώριζα, θα την είχα προειδοποιήσει να φύγει μακριά του. Ήταν βίαιος με χτυπούσε, πήγαινα συχνά στο νοσοκομείο». Ανάλογα βίαια περιστατικά που υπέστη στο παρελθόν από τον ίδιο, μετέφερε στους δικαστές του Κακουργιοδικείου και πρώην σύζυγος του 39χρονου (έχουν δύο παιδιά). Πηγή: ΑΠΕ-ΜΠΕ",https://www.athensvoice.gr/images/1074x600/1/jpg/files/2024-01-10/41xroni_egkyos_ti_ypostirizoyn_syntrofos_filos.jpg,2024,11,18
https://www.athensvoice.gr/epikairotita/ellada/877935/gunaikoktonia-sti-thessaloniki-edasi-sti-diki-gia-ti-dolofonia-tis-41hronis-georgias/,Γυναικοκτονία στη Θεσσαλονίκη: Ένταση στη δίκη για τη δολοφονία της 41χρονης Γεωργίας,2024-11-18,09:50:01,Ελλαδα,Newsroom,"Γυναικοκτονία στη Θεσσαλονίκη: Ένταση στη δίκη για τη δολοφονία της 41χρονης Γεωργίας - Η 41χρονη έγκυος είχε δολοφονηθεί την Πρωτοχρονιά και η σορός της βρέθηκε μέσα σε μπαούλο, σε δασική περιοχή","Η 41χρονη έγκυος είχε δολοφονηθεί την Πρωτοχρονιά και η σορός της βρέθηκε μέσα σε μπαούλο, σε δασική περιοχή","Ένταση επικράτησε έξω από το Μικτό Ορκωτό Δικαστήριο Έδεσσας, όπου σήμερα είναι προγραμματισμένη η δίκη για τη δολοφονία της 41χρονης εγκύου την Πρωτοχρονιά του 2024 στη Θεσσαλονίκη. Η σορός της γυναίκας βρέθηκε μία εβδομάδα μετά, μέσα σε μπαούλο, σε δασική περιοχή κοντά στο Μονοπήγαδο, στα όρια των νομών Θεσσαλονίκης και Χαλκιδικής. Στο εδώλιο θα καθίσουν ο 39χρονος σύντροφος της 41χρονης Γεωργίας και ο 34χρονος φίλος του, που κατηγορούνται για ανθρωποκτονία με δόλο, διακοπή κύησης και ληστεία, καθώς και για παράνομη οπλοφορία και οπλοχρησία. Κατά τη μεταγωγή των δύο κατηγορουμένων στο δικαστήριο, ο αδερφός της Γεωργίας ξέσπασε, ενώ ο πατέρας της και οι υπόλοιποι συγγενείς ζήτησαν δικαιοσύνη και να μπει ένα τέλος στη βία κατά των γυναικών. Παράλληλα, συγκέντρωση αλληλεγγύης πραγματοποιούν γυναίκες που με πανό και συνθήματα δηλώνουν την αγανάκτησή τους που μία ακόμα γυναίκα χάθηκε με τόσο βίαιο τρόπο. Σημειώνεται ότι χθες, 17 Νοεμβρίου, η Γεωργία θα γιόρταζε τα γενέθλιά της. Στο εδώλιο του Κακουργιοδικείου θα καθίσουν ο 39χρονος σύντροφος της εγκύου και ο 34χρονος φίλος του, οι οποίοι -σύμφωνα με το βούλευμα του Συμβουλίου Πλημμελειοδικών Θεσσαλονίκης- αντιμετωπίζουν τις κατηγορίες της ανθρωποκτονίας με δόλο, της διακοπής κύησης και της ληστείας (από κοινού και σε βαθμό κακουργήματος), όπως επίσης της παράνομης οπλοφορίας και οπλοχρησίας. Οι δύο κατηγορούμενοι παραμένουν έγκλειστοι σε φυλακές, καθώς είχαν κριθεί προφυλακιστέοι μετά την απολογία τους στον 4ο τακτικό ανακριτή Θεσσαλονίκης. Σύμφωνα με τα ιατροδικαστικά ευρήματα, η άτυχη γυναίκα, η οποία βρισκόταν στην 7η εβδομάδα της κύησης, έφερε τρία θανατηφόρα τραύματα από μαχαίρι στην τραχηλική χώρα και στον αυχένα. Το φονικό διαπράχθηκε ανήμερα της Πρωτοχρονιάς, στο διαμέρισμα τού 39χρονου, στην Καλαμαριά και το κίνητρο των δραστών φαίνεται πως ήταν η ληστεία. Όπως περιγράφεται στο βούλευμα, οι κατηγορούμενοι τοποθέτησαν το άψυχο σώμα της γυναίκας μέσα σε βαλίτσα - τύπου μπαούλο και το μετέφεραν στο σημείο, όπου εντοπίστηκε μία εβδομάδα αργότερα, ύστερα από υπόδειξη του 34χρονου, ο οποίος, απευθυνόμενος στην ΕΛ.ΑΣ., ομολόγησε την εμπλοκή του στην υπόθεση. Κάμερες ασφαλείας κατέγραψαν τους δύο κατηγορούμενους να μεταφέρουν το μπαούλο και να πετάνε μετά το έγκλημα διάφορα αντικείμενα σε κάδους απορριμμάτων και μεταξύ αυτών ένα στρώμα, πάνω στο οποίο εντοπίστηκαν ίχνη αίματος της δολογονηθείσας. Είχε προηγηθεί η προσπάθεια του 39χρονου συντρόφου της να αποπροσανατολίσει τις έρευνες των διωκτικών Αρχών στέλνοντας διάφορα μηνύματα με δήθεν αποστολέα τη γυναίκα. Απολογούμενος στον ανακριτή, ο 39χρονος αρνήθηκε το σύνολο των εις βάρος του αποδιδόμενων πράξεων, υποδεικνύοντας ως δράστη τον φίλο του. «Δεν πρόκειται να ομολογήσω ένα έγκλημα που δεν έκανα» φέρεται να είχε πει, μεταξύ άλλων. Με τη σειρά του, ο 34χρονος «έδειξε» ως δράστη της δολοφονίας τον συγκατηγορούμενό του, υποστηρίζοντας, όπως έγινε γνωστό τότε, ότι δέχθηκε να συμμετάσχει σε μία «ψεύτικη» ληστεία επειδή είχε ανάγκη τα χρήματα, αλλά δεν ήθελε να πάθει κάτι η γυναίκα.",https://www.athensvoice.gr/images/1074x600/jpg/files/2024-01-09/dolofonimeni_41xroni_egkyos_anakrinetai_syntrofos_tis.jpg,2024,11,18
https://www.athensvoice.gr/epikairotita/ellada/877885/gunaikoktonia-sto-agrinio-i-oikogeneia-tis-doras-minuei-suggeneis-tou-30hronou/,Γυναικοκτονία στο Αγρίνιο: Η οικογένεια της Δώρας μηνύει συγγενείς του 30χρονου,2024-11-17,19:33:13,Ελλαδα,Newsroom,Γυναικοκτονία στο Αγρίνιο: Η οικογένεια της Δώρας μηνύει συγγενείς του 30χρονου - Τι υποστηρίζουν σε δήλωσή τους,Τι υποστηρίζουν σε δήλωσή τους,"Η οικογένεια της Δώρας που δολοφονήθηκε από τον πρώην σύντροφό της στο Αγρίνιο, μηνύουν συγγενείς του 30χρονου γυναικοκτόνου για «προσβλητικές» δηλώσεις σε βάρος του θύματος. Σύμφωνα με τον Ant1, στην ανακοίνωσή της η οικογένεια της 43χρονης Δώρας ανέφερε πως η προσπάθεια της οικογένειας του και των δικηγόρων του να εμφανιστεί ως ψυχικά διαταραγμένος ο 30χρονος δράστης της γυναικοκτονίας στο Αγρίνιο ήταν «ψευδής. Διακινήθηκε σκοπίμως από την πλευρά της υπεράσπισης και από τους στενούς συγγενείς του κατηγορουμένου, ο ισχυρισμός τούτου περί δήθεν ψυχικής του νόσου. Για όσα ψευδή και προσβλητικά έχουν δηλωθεί και διακινηθεί θα προβούμε σε κάθε νόμιμη ενέργεια». Σύμφωνα με το ρεπορτάζ, τον ισχυρισμό της ψυχικής νόσου κατέρριψε και ο ψυχιατρικός πραγματογνώμονας που εξέτασε τον δράστη. Κατά τον ίδιο, ο 30χρονος είχε εμμονική συμπεριφορά απέναντι στο θύμα αλλά δεν «είδε» κάποιο ψυχικό νόσημα και δεν θεωρεί πως υπήρχε έλλειψη συνείδησης κατά τη διάρκεια της δολοφονίας. Η αδελφή του 30χρονου που σκότωσε την 43χρονη μητέρα τριών παιδιών στο Αγρίνιο, ανέφερε σε δήλωσή της μετά την απόφαση για την προφυλάκιση του δράστη: «Είμαστε συντρίμια για αυτό που έγινε δεν είναι στη ζωή η Δώρα. Ομολογώ το πόσο πολύ τη λάτρευε ο αδερφός μου και τι ψυχολογική εξάρτηση είχε από αυτήν. Συγγνώμη, συγγνώμη, συγγνώμη από όλους μας στην οικογένεια της αλλά πριν απ’ όλα στα παιδιά της που έμειναν ορφανά από μάνα. Για τον αδερφό μου θα σας πω δεν γεννήθηκε δολοφόνος και ότι δεν είχε καμία πρόθεση να σκοτώσει τη Δώρα, ότι έκανε το έκανε για να τη φέρει πίσω και να είναι ξανά μαζί. Όταν την απειλούσε με μηνύματα το έκανε για να την καταφέρει να γυρίσει κοντά του, έφτασε στο σημείο να θέλει να αυτοκτονήσει μπροστά της μήπως και την πείσει να αρχίσουν μια καινούρια ευτυχισμένη ζωή μαζί. Ο αδερφός μου έχει ιστορικό ψυχικής διαταραχής από παλαιότερα τον πηγαίναμε σε ψυχιάτρους μια έπαιρνε τα φάρμακα του και μια δεν τα έπαιρνε. Νόμιζα πως βρήκε τη σωτηρία του κοντά της αλλά δυστυχώς καταλήξαμε σε τραγωδία. Δεν ξέρω τι είπε στην απολογία του ξέρω όμως ότι είχε αποφασίσει να πει όλη την αλήθεια στη δικαιοσύνη».",https://www.athensvoice.gr/images/1074x600/jpg/files/2024-11-17/gynaikoktonia_agrinio_oikogeneia_doras_miniei_syggeneis_drasti.jpg,2024,11,17
https://www.athensvoice.gr/epikairotita/ellada/877758/gunaikoktonia-sto-agrinio-profulakisteos-o-30hronos-meta-tin-apologia-tou/,Γυναικοκτονία στο Αγρίνιο: Προφυλακιστέος ο 30χρονος μετά την απολογία του,2024-11-16,14:14:00,Ελλαδα,Newsroom,Γυναικοκτονία στο Αγρίνιο: Προφυλακιστέος ο 30χρονος μετά την απολογία του - «Συγγνώμη» από την αδελφή του δολοφόνου,"«Δεν γεννήθηκε δολοφόνος», λέει η αδελφή του δολοφόνου","Προφυλακιστέος κρίθηκε ο 30χρονος που δολοφόνησε την πρώην σύντροφό του στο Αγρίνιο. O γυναικοκτόνος απολογήθηκε σήμερα Σάββατο (16.11) ενώπιον της ανακρίτριας. Σύμφωνα με το agrinionews.gr, o 30χρονος μεταφέρθηκε υπό αυστηρά μέτρα ασφαλείας στο Δικαστικό Μέγαρο Αγρινίου. Στο δικαστικό μέγαρο προσήλθαν επίσης και μέλη της οικογένειας του, συγκεκριμένα οι γονείς και η αδερφή του. Ο δράστης απολογήθηκε στην αρμόδια Ανακρίτρια Αγρινίου με τη διαδικασία να διαρκεί τέσσερις περίπου ώρες. Δεν είναι ακόμη γνωστό τι υποστήριξε στην απολογία του. Η αδελφή του 30χρονου που σκότωσε την 43χρονη μητέρα τριών παιδιών στο Αγρίνιο, ανέφερε σε δήλωσή της μετά την απόφαση για την προφυλάκιση του δράστη. «Είμαστε συντρίμια για αυτό που έγινε δεν είναι στη ζωή η Δώρα. Ομολογώ το πόσο πολύ τη λάτρευε ο αδερφός μου και τι ψυχολογική εξάρτηση είχε από αυτήν. Συγγνώμη, συγγνώμη, συγγνώμη από όλους μας στην οικογένεια της αλλά πριν απ’ όλα στα παιδιά της που έμειναν ορφανά από μάνα. Για τον αδερφό μου θα σας πω δεν γεννήθηκε δολοφόνος και ότι δεν είχε καμία πρόθεση να σκοτώσει τη Δώρα, ότι έκανε το έκανε για να τη φέρει πίσω και να είναι ξανά μαζί. Όταν την απειλούσε με μηνύματα το έκανε για να την καταφέρει να γυρίσει κοντά του, έφτασε στο σημείο να θέλει να αυτοκτονήσει μπροστά της μήπως και την πείσει να αρχίσουν μια καινούρια ευτυχισμένη ζωή μαζί. Ο αδερφός μου έχει ιστορικό ψυχικής διαταραχής από παλαιότερα τον πηγαίναμε σε ψυχιάτρους μια έπαιρνε τα φάρμακα του και μια δεν τα έπαιρνε. Νόμιζα πως βρήκε τη σωτηρία του κοντά της αλλά δυστυχώς καταλήξαμε σε τραγωδία. Δεν ξέρω τι είπε στην απολογία του ξέρω όμως ότι είχε αποφασίσει να πει όλη την αλήθεια στη δικαιοσύνη». Νέα στοιχεία βλέπουν το φως της δημοσιότητας από τη γυναικοκτονία στο Αγρίνιο, όπου η Δώρα έπεσε νεκρή από το όπλο του πρώην συντρόφου της. Συγκεκριμένα, η εν ψυχρώ δολοφονία της Δώρας έγινε το απόγευμα της Δευτέρας (11/11) στο Αγρίνιο, με τον δράστη να εγκαταλείπει το σημείο προς άγνωστη κατεύθυνση. Το πρωί της επόμενης μέρας, ο 30χρονος εμφανίστηκε κοντά στο πατρικό του σπίτι όπου και συνελήφθη από δυνάμεις της ΟΠΚΕ και του τοπικού τμήματος που έφτασαν στο σημείο. Ο δράστης, μπήκε σε έναν ελαιώνα και άρχισε να κινείται με κατεύθυνση τη λίμνη. Σύμφωνα με πληροφορίες της Athens Voice και τον Γιώργο Σόμπολο, ο ειδικός διαπραγματευτής Κώστας Νίκος έφτασε στο σημείο και για περισσότερα από 15 λεπτά επικοινωνούσε από μικρή απόσταση με τον 30χρονο. Ο δράστης, είχε το όπλο στο χέρι του και άλλοτε το έστρεφε προς το κεφάλι του, άλλοτε προς την κοιλιά του, δηλώνοντας πως θέλει να αυτοκτονήσει γιατί σκότωσε τη Δώρα. Η εμπειρία του διαπραγματευτή αλλά και η σωστή διαχείριση της κατάστασης, ήταν αυτή που οδήγησε τον 30χρονο να πετάξει το όπλο του, να γονατίσει στο έδαφος και να απλώσει τα χέρια για να του περάσει χειροπέδες. Ο διαπραγματευτής όμως, τον αγκάλιασε και με μια ήρεμη κίνηση του απέσπασε το μαχαίρι που κρατούσε, το πέταξε στο έδαφος και τον «αγκάλιασε» παραδίδοντας τον στους αστυνομικούς της Ασφάλειας που βρίσκονταν σε μικρή απόσταση. Σύμφωνα με το ρεπορτάζ του Live News, ο δράστης, μετά τη σύλληψή του, προσπαθούσε να πείσει τους πάντες ότι δεν έχει τα λογικά του, ότι δεν είχε πρόθεση να σκοτώσει την πρώην σύντροφό του καθώς και αρνούνταν να πιστέψει ότι η Δώρα είναι νεκρή. Μάλιστα στο στόχαστρό του ήταν και ο σύντροφος της Δώρας.   Στο Mega και στην ίδια εκπομπή μίλησε ε ο 15χρονος που εντόπισε πρώτος την 43χρονη αιμόφυρτη και αποκάλυψε όσα του είπε πριν αφήσει την τελευταία της πνοή. «Είχα γυρίσει από το φροντιστήριο και καθόμουν με κάτι άλλα παιδιά εκεί πέρα στη διπλανή πολυκατοικία και ακούω ένα δυνατό μπαμ. Νόμιζα ότι έγινε τρακάρισμα στην αρχή, γιατί άκουσα και μεγάλα ουρλιαχτά», είπε αρχικά ο μαθητής.   «Πάω πιο κάτω να δω και βλέπω έναν κύριο να τρέχει προς τα κάτω. Του φώναξα, δεν γύρισε και κοιτάω προς τα επάνω και ήταν μία γυναίκα ξαπλωμένη. Πήγα εκεί κοντά να δω τι γίνεται, αναγνώρισα την κυρία. Της λέω ""πείτε μου λίγο τι έγινε"", μου λέει ""με πυροβόλησαν, με πυροβόλησαν"". Ήταν κι ένα άλλο παιδί μαζί μου, καλέσαμε το ΕΚΑΒ. Μετά το παιδί έφυγε, κάλεσα την αστυνομία, ήρθε η ΔΙ.ΑΣ. Μου είπε ποιος το έκανε». Διαβάστε επίσης: Γυναικοκτονία στο Αγρίνιο: Βίντεο από τη στιγμή που ο 30χρονος στήνει καρτέρι θανάτου στη Δώρα",https://www.athensvoice.gr/images/1074x600/jpg/files/2024-11-16/gynaikoktonia_agrinio_profylakisteos_30xronos2.jpg,2024,11,16
https://www.athensvoice.gr/epikairotita/ellada/877670/gunaikoktonies-moiraies-oi-anavoles-se-dikes-gia-endooikogeneiaki-via/,Γυναικοκτονίες: Μοιραίες οι αναβολές σε δίκες για ενδοοικογενειακή βία,2024-11-15,16:29:44,Ελλαδα,Newsroom,Γυναικοκτονίες: Οι χρονικές μεταθέσεις δικών για ενδοοικογενειακή βία προκαλούν τραγικά αποτελέσματα - Κλιμακώνουν τη δράση τους οι κακοποιητές,Αυξάνουν το μένος των δραστών οι χρονικές μεταθέσεις - Πόσοι φυλακίζονται,"Κάτι παραπάνω από ανησυχητική φαίνεται πως είναι η αύξηση του αριθμού γυναικοκτονιών και του φαινομένου της ενδοοικογενειακής βίας στην Ελλάδα. Παράλληλα, με το 12ο θύμα γυναικοκτονίας να καταγράφεται στη χώρα μέσα στο 2024, το αίτημα για νομική κατοχύρωση του όρου επανέρχεται όλο και συχνότερα. Την τελευταία εβδομάδα μάλιστα, από 4 μέχρι 10 Νοεμβρίου, έχουν γίνει 222 συλλήψεις για ενδοοικογενειακή βία και σταθερά ανά εβδομάδα πάνω από 200 συλλήψεις. Τις μοιραίες αναβολές σε δίκες για ενδοοικογενειακή βία, που οδηγούν στη μη κράτηση των δραστών αυξάνουν το μένος τους και διευρύνουν το χάσμα με τα θύματά τους, με τραγικά όπως αποδεικνύεται αποτελέσματα, αναδεικνύει δημοσίευμα στα «Νέα». Όπως αναφέρει το άρθρο του Βασίλη Λαμπρόπουλου, οι κακοποιητές νιώθουν πολλές φορές τη διαδικασία της δίκης για ενδοοικογενειακή βία ως ανταποδοτική κίνηση της συντρόφου τους, η οποία τους προκαλεί τεράστια ψυχολογική πίεση και ταυτόχρονα ως δείγμα ότι η σχέση τους με το θύμα ολοκληρώνεται ενώ οι ίδιοι εκτίθενται δημοσίως. Όλα αυτά, σε συνδυασμό με τυχόν συμβιβαστική διάθεση του θύματος που προσπαθεί στο μεσοδιάστημα των αναβολών να «νουθετήσει» τον έξαλλο δράστη σε προσωπικές συναντήσεις, χωρίς να του δίνει προοπτικές συνέχισης της σχέσης τους, αυξάνουν κατά πολύ τον κίνδυνο δολοφονικής επίθεσης. Το δραματικό συμβάν στο Αγρίνιο με τη δολοφονία της 43χρονης Δώρας είναι ουσιαστικά δυστυχώς πιστή «αντιγραφή» της δολοφονίας, τον περασμένο Μάιο, στο Μενίδι της 40χρονης από τον 50χρονο πρώην σύζυγό της, λίγες ημέρες μετά την αναβολή του δίκης του με την κατηγορία της ενδοοικογενειακής βίας. Τώρα «προωθείται νομοθετική ρύθμιση για την προσωρινή κράτηση του δράστη τέτοιου είδους ενεργειών, ώστε να μειωθούν οι σχετικοί κίνδυνοι», σύμφωνα με υψηλόβαθμο στέλεχος της ΕΛ.ΑΣ. που επικαλείται το δημοσίευμα, με δεδομένο ότι από τις αρχές του χρόνου μέχρι σήμερα έχουν σημειωθεί 12 γυναικοκτονίες και «τουλάχιστον 2-3 θύματα ενδοοικογενειακής βίας – κυρίως γυναίκες – οδηγούνται κάθε ημέρα με σοβαρά τραύματα στον ιατροδικαστή και 308 γυναίκες έχουν μεταφερθεί σε ειδικές δομές». Επίσης, σύμφωνα με την ίδια πηγή, «254 άτομα έχουν οδηγηθεί στη φυλακή για ενδοοικογενειακή βία – από τα οποία 53 είχαν κατηγορίες και για ορισμένα άλλα αδικήματα – επί συνόλου 11.308 συλλήψεων για αυτό το αδίκημα. Δηλαδή φυλακίζεται μόνο ένα ποσοστό 2,2% των συλληφθέντων», με αποτέλεσμα να προκαλείται νέος κύκλος «φονικών» διενέξεων με τα γνωστά αποτελέσματα. Όπως επισημαίνουν νομικοί, μετά τη σύλληψη του δράστη για ενδοοικογενειακή βία ή απειλή (όπως συνέβη δηλαδή με τον 30χρονο δολοφόνο του Αγρινίου τον Σεπτέμβριο, όταν είχε απειλήσει με μαχαίρι τη 43χρονη) εκείνος οδηγείται στο Αυτόφωρο. Εκεί όμως συνήθως παίρνει τριήμερη αναβολή λόγω μη συγκέντρωσης των σχετικών αποδεικτικών στοιχείων, έλλειψης μαρτύρων, απροθυμίας του φοβισμένου θύματος να καταθέσει αμέσως κ.λπ. και αφήνεται ελεύθερος. Συχνά δίνονται και μεγαλύτερες αναβολές, όπως επίσης συνέβη στην περίπτωση του Αγρινίου, είτε λόγω έλλειψης μαρτύρων είτε εξαιτίας αργοποριών στην παράδοση εγγράφων, αλλά και μήπως υπάρξει «συμβιβαστική» λύση μεταξύ των δύο πλευρών. Με το μεσοδιάστημα, όμως, μέχρι τη δίκη να ελλοχεύει ο κίνδυνος όχι μόνο να μην υπάρχει εξομάλυνση και κατευνασμός, αλλά αντιθέτως να βρει περιθώρια ο δράστης να κλιμακώσει τη δράση του. Έτσι, στην περίπτωση του Αγρινίου, η διαδικασία ουσιαστικά μετατέθηκε περίπου δύο μήνες, καθώς επρόκειτο να εκδικαστεί στις 15 Νοεμβρίου. Όμως σε αυτό το διάστημα των 6-7 εβδομάδων ο 30χρονος – παρότι του είχαν επιβληθεί περιοριστικοί όροι μη προσέγγισης της 43χρονης – άρχισε να συναντά τη Δώρα αρκετές φορές, όπως τουλάχιστον προκύπτει από την απολογία του. Επίσης προχωρούσε σε αποστολή απειλητικών μηνυμάτων και είχε τηλεφωνική επικοινωνία μαζί της επιδιώκοντας τη συνέχιση της σχέσης τους. Η 43χρονη λόγω της προηγούμενης σχέσης της με τον 30χρονο πίστευε ότι θα τον καθησύχαζε τελικά και ότι θα διευθετούσε εκείνη την «εκκρεμότητα». Σημειώνεται ότι και η 28χρονη Κυριακή, που είχε δολοφονηθεί τον περασμένο Μάρτιο έξω από το Αστυνομικό Τμήμα Αγίων Αναργύρων, είχε καταθέσει μήνυση το 2020 εναντίον του δολοφόνου της για ξυλοδαρμό και βιασμό, ενώ την είχε ανακαλέσει λίγο καιρό αργότερα. Τέτοια υποχωρητική, συμβιβαστική στάση είχαν επιδείξει και άλλα θύματα εγκληματικών ενεργειών. Να υπογραμμίσουμε ότι σε έγγραφο που συνέταξε στις 3 Ιουνίου το αρχηγείο της ΕΛ.ΑΣ. ζητείται «πρόληψη της δευτερογενούς επαναλαμβανόμενης θυματοποίησης, εκφοβισμού και αντεκδίκησης». Έτσι, στο έγγραφο υποδεικνύεται στους αρμόδιους αστυνομικούς «να πραγματοποιείται τηλεφωνική επικοινωνία σε ορισμένο χρονικό διάστημα, εντός πενθημέρου και εντός ενός μηνός, από την υποβολή της καταγγελίας προκειμένου να παρακολουθείται η εξέλιξη της υπόθεσης». Με βάση αυτή την υπόδειξη, η προϊσταμένη της Υπηρεσίας Ενδοοικογενειακής Βίας του Αγρινίου επικοινωνούσε συχνά με τη 43χρονη ζητώντας να πληροφορηθεί εάν υπάρχουν ύποπτες κινήσεις του 30χρονου. Σύμφωνα ωστόσο με πληροφορίες εκείνη δεν τους ενημέρωσε ούτε για τις συναντήσεις ούτε και για τα τελευταία απειλητικά μηνύματα του 30χρονου, μηνύματα που πιθανόν θα παρουσίαζε τελικώς στο δικαστήριο. Εκείνος όμως είχε ήδη φροντίσει να προμηθευθεί όπλο για να προχωρήσει στην εγκληματική επίθεση.",https://www.athensvoice.gr/images/1074x600/jpg/files/2024-11-15/gynaikoktonies-endooikogeniaki-viastis-aniliki.jpg,2024,11,15
https://www.athensvoice.gr/epikairotita/ellada/877706/gunaikoktonia-sto-agrinio-itan-kai-o-sudrofos-tis-doras-sto-stohastro-tou-30hronou/,Γυναικοκτονία στο Αγρίνιο: Ήταν και ο σύντροφος της Δώρας στο στόχαστρο του 30χρονου,2024-11-15,19:08:58,Ελλαδα,Newsroom,Γυναικοκτονία στο Αγρίνιο: Ήταν και ο σύντροφος της Δώρας στο στόχαστρο του 30χρονου - Τα λόγια της Δώρας στον 15χρονο που την βρήκε αιμόφυρτη,Τα λόγια της Δώρας στον 15χρονο που την βρήκε αιμόφυρτη,"Νέα στοιχεία βλέπουν το φως της δημοσιότητας από τη γυναικοκτονία στο Αγρίνιο, όπου η Δώρα έπεσε νεκρή από το όπλο του πρώην συντρόφου της. Συγκεκριμένα, η εν ψυχρώ δολοφονία της Δώρας έγινε το απόγευμα της Δευτέρας (11/11) στο Αγρίνιο, με τον δράστη να εγκαταλείπει το σημείο προς άγνωστη κατεύθυνση. Το πρωί της επόμενης μέρας, ο 30χρονος εμφανίστηκε κοντά στο πατρικό του σπίτι όπου και συνελήφθη από δυνάμεις της ΟΠΚΕ και του τοπικού τμήματος που έφτασαν στο σημείο. Ο δράστης, μπήκε σε έναν ελαιώνα και άρχισε να κινείται με κατεύθυνση τη λίμνη. Σύμφωνα με πληροφορίες της Athens Voice και τον Γιώργο Σόμπολο, ο ειδικός διαπραγματευτής Κώστας Νίκος έφτασε στο σημείο και για περισσότερα από 15 λεπτά επικοινωνούσε από μικρή απόσταση με τον 30χρονο. Ο δράστης, είχε το όπλο στο χέρι του και άλλοτε το έστρεφε προς το κεφάλι του, άλλοτε προς την κοιλιά του, δηλώνοντας πως θέλει να αυτοκτονήσει γιατί σκότωσε τη Δώρα. Η εμπειρία του διαπραγματευτή αλλά και η σωστή διαχείριση της κατάστασης, ήταν αυτή που οδήγησε τον 30χρονο να πετάξει το όπλο του, να γονατίσει στο έδαφος και να απλώσει τα χέρια για να του περάσει χειροπέδες. Ο διαπραγματευτής όμως, τον αγκάλιασε και με μια ήρεμη κίνηση του απέσπασε το μαχαίρι που κρατούσε, το πέταξε στο έδαφος και τον «αγκάλιασε» παραδίδοντας τον στους αστυνομικούς της Ασφάλειας που βρίσκονταν σε μικρή απόσταση. Σύμφωνα με το ρεπορτάζ του Live News, ο δράστης, μετά τη σύλληψή του, προσπαθούσε να πείσει τους πάντες ότι δεν έχει τα λογικά του, ότι δεν είχε πρόθεση να σκοτώσει την πρώην σύντροφό του καθώς και αρνούνταν να πιστέψει ότι η Δώρα είναι νεκρή. Μάλιστα στο στόχαστρό του ήταν και ο σύντροφος της Δώρας.   Στο Mega και στην ίδια εκπομπή μίλησε ε ο 15χρονος που εντόπισε πρώτος την 43χρονη αιμόφυρτη και αποκάλυψε όσα του είπε πριν αφήσει την τελευταία της πνοή. «Είχα γυρίσει από το φροντιστήριο και καθόμουν με κάτι άλλα παιδιά εκεί πέρα στη διπλανή πολυκατοικία και ακούω ένα δυνατό μπαμ. Νόμιζα ότι έγινε τρακάρισμα στην αρχή, γιατί άκουσα και μεγάλα ουρλιαχτά», είπε αρχικά ο μαθητής.   «Πάω πιο κάτω να δω και βλέπω έναν κύριο να τρέχει προς τα κάτω. Του φώναξα, δεν γύρισε και κοιτάω προς τα επάνω και ήταν μία γυναίκα ξαπλωμένη. Πήγα εκεί κοντά να δω τι γίνεται, αναγνώρισα την κυρία. Της λέω ""πείτε μου λίγο τι έγινε"", μου λέει ""με πυροβόλησαν, με πυροβόλησαν"". Ήταν κι ένα άλλο παιδί μαζί μου, καλέσαμε το ΕΚΑΒ. Μετά το παιδί έφυγε, κάλεσα την αστυνομία, ήρθε η ΔΙ.ΑΣ. Μου είπε ποιος το έκανε». Διαβάστε επίσης: Γυναικοκτονία στο Αγρίνιο: Βίντεο από τη στιγμή που ο 30χρονος στήνει καρτέρι θανάτου στη Δώρα",https://www.athensvoice.gr/images/1074x600/1/jpg/files/2024-11-12/agrinio-30xronos.jpg,2024,11,15
https://www.athensvoice.gr/epikairotita/ellada/877530/gunaikoktonia-sto-agrinio-video-apo-ti-stigmi-pou-o-30hronos-stinei-karteri-thanatou-stin-dora/,Γυναικοκτονία στο Αγρίνιο: Βίντεο από τη στιγμή που ο 30χρονος στήνει καρτέρι θανάτου στη Δώρα,2024-11-14,17:00:00,Ελλαδα,Newsroom,Αγρίνιο: Η στιγμή που ο 30χρονος στήνει καρτέρι θανάτου στην Δώρα - Το τελευταίο SMS και οι τελευταίες κινήσεις πριν τη δολοφονία της 43χρονης,Το τελευταίο SMS και οι κινήσεις πριν τη δολοφονία της 43χρονης,"Νέο βίντεο-ντοκουμέντο ρίχνει φως στις κινήσεις του 30χρονου δράστη για τη γυναικοκτονία της 43χρονης Δώρας στο Αγρίνιο, λίγα λεπτά πριν την πυροβολήσει. Όπως προκύπτει από βίντεο ντοκουμέντο που παρουσιάζει το Live News στο MEGA, διακρίνεται ο 30χρονος δράστης να περνά το δρόμο που είναι κάθετος στο σημείο που έγινε η γυναικοκτονία στο Αγρίνιο και να στρίβει στο σημείο που είχε αφήσει το αυτοκίνητό της. Δύο λεπτά αργότερα, από το ίδιο σημείο, περνά το θύμα. Αυτό δείχνει ότι ο δράστης είχε φτάσει νωρίτερα για να της στήσει καρτέρι. Από χθες το βράδυ όμως, ο καθ’ ομολογίαν δολοφόνος, προσπαθεί να πείσει ότι δεν έχει τα λογικά του κι ότι η Δώρα είναι ζωντανή. Στην εκπομπή παρουσιάζονται τα απειλητικά μηνύματα που είχε στείλει ο 30χρονος στη γυναίκα αλλά και στον σύντροφό της. Στις 11 Νοεμβρίου, στις 10 το πρωί, έστειλε στη 43χρονη: «Καλημέρα, μπορείς σήμερα να βρεθούμε για να μιλήσουμε για το δικαστήριο; Μην αρχίσεις πάλι να αρνείσαι. Όσο για τον σύντροφό σου ξέρω τι παίζει μεταξύ σας. Πάρε με τηλέφωνο». Την ίδια ημέρα στις 5 το απόγευμα, έκανε κλήση στο θύμα και φέρεται να της είπε: «Θα σας σκοτώσω και τους δύο». Η 43χρονη στις 19:10 είχε ειδοποιήσει το δικηγόρο της ότι της στέλνει απειλητικά μηνύματα, μόλις 20 λεπτά πριν ο 30χρονος την δολοφονήσει. Για όσα συνέβαιναν το τελευταίο διάστημα μίλησε στο Mega φίλη της αδικοχαμένης Δώρας, μία ημέρα μετά την κηδεία της στο Δοκίμι. Ειδικότερα, αναφέρθηκε στους φόβους που είχε η 43χρονη λόγω των απειλών που δεχόταν από τον πρώην σύντροφό της, υποστηρίζοντας ότι για το συγκεκριμένο θέμα είχαν μιλήσει τρεις ημέρες πριν τη δολοφονία της. «Την παρακολουθούσε εντατικά. Πολλές φορές τού ξέφυγε με το αυτοκίνητο» αποκάλυψε η φίλη της 43χρονης, ενώ στη συνέχεια μίλησε για την τελευταία τους επικοινωνία. «Με πήρε τηλέφωνο μετά από δύο ώρες και μου είπε πως μόλις έφυγα πήγε στο αυτοκίνητο και τον είδε πίσω στον καθρέφτη. Μου είπε ""με ακολούθησε, ευτυχώς του ξέφυγα""», πρόσθεσε. Επιπλέον, ανέφερε ότι ο 30χρονος παρακολουθούσε και απειλούσε τη Δώρα καθημερινά, με την άτυχη γυναίκα να είναι διαρκώς φοβισμένη. «Την είδα πολύ τρομαγμένη και φοβισμένη. Φυσικά, το είχε σχεδιάσει. Όταν ο άλλος βρίσκεται με πιστόλια και την ακολουθούσε συνέχεια, φυσικό και επόμενο ήταν», συμπλήρωσε η φίλη της 43χρονης. Υπενθυμίζεται ότι το Σάββατο (16/11) ο 30χρονος θα κληθεί, ενώπιον του ανακριτή, να περιγράψει όλα όσα έγιναν στο κέντρο του Αγρινίου και πώς πυροβόλησε εξ επαφής την 43χρονη πρώην σύντροφό του. Αρχικά κανείς δεν ήθελε να τον εκπροσωπήσει με τον δικηγόρο και πρώην βουλευτή Πάνο Παναγιωτόπουλο εν τέλει, να αναλαμβάνει την υπόθεσή του.",https://www.athensvoice.gr/images/1074x600/1/jpg/files/2024-11-12/agrinio-30xronos.jpg,2024,11,14
https://www.athensvoice.gr/epikairotita/ellada/877512/gunaikoktonia-sto-agrinio-o-panos-panagiotopoulos-ek-ton-sunigoron-tou-drasti/,Γυναικοκτονία στο Αγρίνιο: Ο Πάνος Παναγιωτόπουλος εκ των συνηγόρων του δράστη,2024-11-14,14:57:51,Ελλαδα,Newsroom,Γυναικοκτονία στο Αγρίνιο: Ο Πάνος Παναγιωτόπουλος εκ των συνηγόρων του δράστη,Yπήρξε υπουργός της ΝΔ και δημοσιογράφος,"Ο πρώην υπουργός Πάνος Παναγιωτόπουλος ανέλαβε τελικά την υπεράσπιση του 30χρονου για τη γυναικοκτονία της 43χρονης στο Αγρίνιο. Όπως αναφέρει το τοπικό μέσο sinidisi.gr, oi πληροφορίες από χθες (14.11.24)  έκαναν λόγο για μια εναλλαγή προσώπων που ήταν πιθανόν να αναλάβουν την δύσκολη υπόθεση της γυναικοκτονίας, όμως είναι οριστική  εκπροσώπηση από τον συγκεκριμένο νομικό. Ο κ. Παναγιωτόπουλος δήλωσε στο Mega ότι έκανε αίτηση για ψυχιατρική πραγματογνωμοσύνη του θύτη, ενώ σημείωσε ότι δεν τίθεται θέμα για να βγει τρελός και να τη γλιτώσει. Ο Πάνος Παναγιωτόπουλος, εκτός από νομικός είναι και δημοσιογράφος, πρώην βουλευτής με την ΝΔ, ενώ έχει διατελέσει ακόμη υπουργός Εθνικής Άμυνας και Πολιτισμού κατά το παρελθόν. Υπενθυμίζεται πως ο 30χρονος φέρεται να παρακολουθούσε για αρκετό καιρό τις κινήσεις της πρώην συντρόφου του. Το μοιραίο βράδυ, όλα δείχνουν πως είχε κάτσε έξω από το καινούριο της σπίτι, όπου διέμενε με τον τωρινό της σύντροφο και την ακολούθησε ενώ εκείνη κατευθυνόταν προς το αυτοκίνητο της. 
  
 Μόλις η ίδια μπήκε στο αυτοκίνητο, με αστραπιαίες κινήσεις άνοιξε την πόρτα του συνοδηγού, έκατσε στο κάθισμα και δευτερόλεπτα αργότερα, αφού διαπληκτίστηκαν, τράβηξε το 9σφαιρο περίστροφο που παράνομα είχε στην κατοχή του, το κόλλησε στην δεξιά πλευρά της κοιλιακής της χώρας και την πυροβόλησε μια φορά.",https://www.athensvoice.gr/images/1074x600/jpg/files/2024-11-12/gynaikoktonia_agrinio_45xroni_ypedeixe_drasti.jpg,2024,11,14
https://www.athensvoice.gr/epikairotita/ellada/877305/gunaikoktonia-sto-agrinio-vrethike-telika-dikigoros-gia-ton-30hrono-dolofono/,Γυναικοκτονία στο Αγρίνιο: Βρέθηκε τελικά δικηγόρος για τον 30χρονο δολοφόνο,2024-11-13,15:12:00,Ελλαδα,Γιώργος Σόμπολος,Δικηγόρος από την Αθήνα ανέλαβε τελικά να εκπροσωπήσει τον 30χρονο γυναικοκτόνο,Κανείς δεν ήθελε να αναλάβει την υπόθεση,"Αρνητικές απαντήσεις λάμβαναν εισαγγελέας και ανακρίτρια στο Αγρίνιο επί τρεις ώρες κατά την αναζήτηση δικηγόρου για τη νομική εκπροσώπηση του 30χρονου καθ’ ομολογίαν δολοφόνου της 45χρονης Δώρας, αργά το απόγευμα της Δευτέρας. Ο δικηγόρος Χρήστος Τσιμπούκης που μέχρι πρότινος τον εκπροσωπούσε στην δικαστική διαμάχη του με την Δώρα για το αδίκημα της Ενδοοικογενειακής Βίας, περιστατικό που είχε συμβεί τον περασμένο Σεπτέμβριο, εάν και αρχικά είχε δηλώσει πως θα τον αναλάβει και για αυτή την υπόθεση, τελικά εξαιτίας «φόρτου εργασίας», παραιτήθηκε. Σύμφωνα με δημοσιογραφικές πληροφορίες της Athens Voice πριν από λίγη ώρα, δικηγόρος από την Αθήνα ανέλαβε τελικά να εκπροσωπήσει τον 30χρονο Ανδρέα και τις επόμενες ώρες o Γιώργος Κριεμάδης αναμένεται να λάβει στα χέρια του τη δικογραφία προκειμένου να τη μελετήσει για να διαχειριστεί την απολογία ενώπιον της ανακρίτριας. Υπενθυμίζεται πως ο 30χρονος φέρεται να παρακολουθούσε για αρκετό καιρό τις κινήσεις της πρώην συντρόφου του. Το μοιραίο βράδυ, όλα δείχνουν πως είχε κάτσε έξω από το καινούριο της σπίτι, όπου διέμενε με τον τωρινό της σύντροφο και την ακολούθησε ενώ εκείνη κατευθυνόταν προς το αυτοκίνητο της. Μόλις η ίδια μπήκε στο αυτοκίνητο, με αστραπιαίες κινήσεις άνοιξε την πόρτα του συνοδηγού, έκατσε στο κάθισμα και δευτερόλεπτα αργότερα, αφού διαπληκτίστηκαν, τράβηξε το 9σφαιρο περίστροφο που παράνομα είχε στην κατοχή του, το κόλλησε στην δεξιά πλευρά της κοιλιακής της χώρας και την πυροβόλησε μια φορά.",https://www.athensvoice.gr/images/1074x600/1/jpg/files/2024-11-13/6375319__1_.jpg,2024,11,13
https://www.athensvoice.gr/epikairotita/ellada/877184/gunaikoktonia-sto-agrinio-pos-eftasan-oi-arhes-sti-sullipsi-tou-30hronou/,Γυναικοκτονία στο Αγρίνιο: Πώς έφτασαν οι Αρχές στη σύλληψη του 30χρονου,2024-11-13,08:17:34,Ελλαδα,Γιώργος Σόμπολος,Γυναικοκτονία στο Αγρίνιο: Πώς έφτασαν οι Αρχές στη σύλληψη του 30χρονου - Οι κινήσεις του μετά την δολοφονία της 43χρονης - Σήμερα το πρωί η κηδεία της,Οι κινήσεις του μετά την δολοφονία της 43χρονης - Σήμερα το πρωί η κηδεία της,"Μια κάμερα από οίκημα στην κάτω πλευρά του χωριού Μυρτιά ήταν αυτή που έδειξε στους αστυνομικούς την κατεύθυνση που πήρε ο 30χρονος κατηγορούμενος για την γυναικοκτονία της άτυχης Δώρας με αποτέλεσμα οι έρευνες να επικεντρωθούν στην ευρύτερη περιοχή όπου βρίσκεται το ξωκκλήσι στο οποίο φέρεται να κοιμήθηκε το βράδυ του φονικού. Σύμφωνα με ασφαλείς πληροφορείς της Athens Voice οι αστυνομικοί διαπίστωσαν αρκετά έγκαιρα πως ο 30χρονος, αφού πάρκαρε το αυτοκίνητο του στο σπίτι και έφτιαξε βιαστικά ένα σάκο με προσωπικά αντικείμενα, παρουσία της μητέρας του, εξαφανίστηκε πεζός. Η κάμερα τον κατέγραψε κατευθύνεται προς την περιοχή που βρίσκεται το ξωκλήσι, στο οποίο έσπασε το τζάμι και πέρασε εκεί τη νύχτα. Πρόκειται για ένα χώρο που βρίσκεται ανάμεσα σε πυκνόφυτους ελαιώνες, κοντά στα παράλια της λίμνης Τριχωνίδας. Εξαιτίας όμως του σκότους, οι αστυνομικοί για λόγους ασφαλείας αποφάσισαν να μην προχωρήσουν σε έρευνες το βράδυ αλλά να περιμένουν το πρώτο φως της ημέρας. Σύμφωνα με τις ίδιες δημοσιογραφικές πληροφορίες, νωρίς το πρωί της Τρίτης ξεκίνησαν να σαρώνουν την περιοχή και έφτασαν στο ξωκλήσι όπου κατάλαβαν πως εκεί πέρασε τη νύχτα ο 30χρονος. Ο ίδιος, φαίνεται πως είχε φύγει αρκετά νωρίτερα, προσπαθώντας από την πλευρά του βουνού να επιστρέψει στο σπίτι του όμως πιθανότατα χάθηκε στη διαδρομή αφού όταν έφτασε στο σπίτι του, ήταν εμφανώς ταλαιπωρημένος. Ο ίδιος, όπως προκύπτει από τα εως τώρα στοιχεία των αρχών, είχε επικοινωνία με την αδελφή του. Όταν πλέον οι αστυνομικοί ενημερώθηκαν από την αδελφή και τη μητέρα του 30χρονου πως ο Ανδρέας βρίσκεται έξω από το σπίτι, δυνάμεις της ΟΠΚΕ και του τοπικού τμήματος έφτασαν στο σημείο. Ο δράστης, μπήκε σε έναν ελαιώνα και άρχισε να κινείται με κατεύθυνση τη λίμνη. Σύμφωνα με πληροφορίες της Athens Voice, ο ειδικός διαπραγματευτής Κώστας Νίκος έφτασε στο σημείο και για περισσότερα από 15 λεπτά επικοινωνούσε από μικρή απόσταση με τον 30χρονο. Ο δράστης, είχε το όπλο στο χέρι του και άλλοτε το έστρεφε προς το κεφάλι του, άλλοτε προς την κοιλιά του, δηλώνοντας πως θέλει να αυτοκτονήσει γιατί σκότωσε τη Δώρα. Η εμπειρία του διαπραγματευτή αλλά και η σωστή διαχείριση της κατάστασης, ήταν αυτή που οδήγησε τον 30χρονο να πετάξει το όπλο του, να γονατίσει στο έδαφος και να απλώσει τα χέρια για να του περάσει χειροπέδες. Ο διαπραγματευτής όμως, τον αγκάλιασε και με μια ήρεμη κίνηση του απέσπασε το μαχαίρι που κρατούσε, το πέταξε στο έδαφος και τον «αγκάλιασε» παραδίδοντας τον στους αστυνομικούς της Ασφάλειας που βρίσκονταν σε μικρή απόσταση. Η κηδεία της άτυχης Δώρας, πρόκειται για πραγματοποιηθεί στις 11:00 στο κοιμητήριο στο Δοκίμι Αγρινίου, ενώ λίγη ώρα αργότερα, ο κατηγορούμενος αναμένεται να μεταχθεί ενώπιον του εισαγγελέα Αγρινίου με τη διαδικασία του αυτοφώρου.",https://www.athensvoice.gr/images/1074x600/1/jpg/files/2024-11-12/agrinio-30xronos.jpg,2024,11,13
https://www.athensvoice.gr/epikairotita/ellada/877054/gunaikoktonia-sto-agrinio-sunehizodai-oi-ereunes-gia-ton-edopismo-tou-30hronou/,Γυναικοκτονία στο Αγρίνιο: Συνεχίζονται οι έρευνες για τον εντοπισμό του 30χρονου,2024-11-12,08:31:37,Ελλαδα,Newsroom,Γυναικοκτονία στο Αγρίνιο: Συνεχίζονται οι έρευνες για τον εντοπισμό του 30χρονου - Πού στρέφονται οι έρευνες της ΕΛΑΣ,Πού στρέφονται οι έρευνες της ΕΛΑΣ,"Σε εξέλιξη βρίσκονται οι έρευνες της αστυνομίας για τον εντοπισμό του 30χρονου, ο οποίος αναζητείται για την υπόθεση της γυναικοκτονίας της 43χρονης μητέρας τριών παιδιών χθες το βράδυ, Δευτέρα 11 Νοεμβρίου, στην πόλη του Αγρινίου. Οι έρευνες των αστυνομικών για την γυναικοκτονία επικεντρώνονται στην ευρύτερη περιοχή της Μυρτιάς, δίπλα στη λίμνη Τριχωνίδα, αλλά και σε περιοχές προς το Θέρμο. Εν τω μεταξύ, όσον αφορά στις συνθήκες δολοφονίας της 43χρονης, ο δράστης φέρεται να την πλησίασε στην οδό Παπαγιάννη στο Αγρίνιο και να την πυροβόλησε στην κοιλιακή χώρα, ενώ αμέσως μετά διέφυγε από το σημείο με αυτοκίνητο, το οποίο βρέθηκε αργά χθες το βράδυ κοντά στην κοινότητα Μυρτιά. Αμέσως μετά τη δολοφονική επίθεση, αυτόπτες μάρτυρες ειδοποίησαν τηλεφωνικά το ΕΚΑΒ και την Ασφάλεια Αγρινίου ότι υπήρχε τραυματισμένη γυναίκα στο έδαφος στην οδό Παπαγιάννη. Όταν έφθασαν στο σημείο οι αστυνομικοί και το ασθενοφόρο, η 43χρονη ανέφερε ότι δέχθηκε πυροβολισμό από πρώην σύντροφό της, ενώ λίγη ώρα μετά υπέκυψε στα τραύματά της, παρά τις προσπάθειες που κατέβαλλαν οι γιατροί στο νοσοκομείο του Αγρινίου. Όσον αφορά στον 30χρονο, το θύμα, σύμφωνα με την αστυνομία, είχε υποβάλλει στις 4 Σεπτεμβρίου μήνυση εναντίον του για ενδοοικογενειακή βία, διότι όπως είχε καταγγείλει, την είχε απειλήσει με ένα μαχαίρι. Ο 30χρονος είχε συλληφθεί στο πλαίσιο του αυτόφωρου, ενώ σε έρευνα που πραγματοποιήθηκε στο σπίτι του βρέθηκαν και κατασχέθηκαν δύο όπλα. Ο 30χρονος είχε οδηγηθεί στο εισαγγελέα, ενώ είχε οριστεί δικάσιμος για τις 15 Νοεμβρίου. Παράλληλα, του είχαν επιβληθεί περιοριστικοί όροι, ώστε να μην πλησιάζει την 43χρονη. Επίσης, σύμφωνα με την αστυνομία, η 43χρονη δεν είχε ζητήσει να τοποθετηθεί στο κινητό τηλέφωνό της η εφαρμογή panic button ούτε είχε ζητήσει να φιλοξενηθεί σε κάποια δομή. Διαβάστε επίσης -> Γυναικοκτονία στο Αγρίνιο: «Με πήρε και μου είπε τραυμάτισα τη Δώρα», είπε η αδερφή του δράστη",https://www.athensvoice.gr/images/1074x600/1/jpg/files/2024-07-11/peripoliko-elas.jpg,2024,11,12
https://www.athensvoice.gr/epikairotita/ellada/877029/gunaikoktonia-sto-agrinio-i-45hroni-prolave-na-upodeixei-ton-drasti/,Γυναικοκτονία στο Αγρίνιο: Η 45χρονη πρόλαβε να υποδείξει τον δράστη - Ανθρωποκυνηγητό για τον εντοπισμό του,2024-11-12,05:49:53,Ελλαδα,Γιώργος Σόμπολος,"Γυναικοκτονία στο Αγρίνιο: Η 45χρονη πρόλαβε να υποδείξει τον δράστη - Τον είχε καταγγείλει για ενδοοικογενειακή βία, αλλά δεν προφυλακίστηκε","Τον είχε καταγγείλει για ενδοοικογενειακή βία, αλλά δεν προφυλακίστηκε","Συγκλονίζουν οι πτυχές της νέας γυναικοκτονίας που καταγράφηκε στο Αγρίνιο. Η 45χρονη γυναίκα αφήνει πίσω της τρία ανήλικα αγόρια και πολλά αναπάντητα ερωτήματα για τη στάση της Δικαιοσύνης. Σύμφωνα με όσα έχουν γίνει γνωστά για τη γυναικοκτονία στο Αγρίνιο, η 45χρονη Δώρα, είχε καταγγείλει στην αστυνομία τον πρώην σύντροφο της για Ενδοοικογενειακή Βία. Την απειλούσε και μάλιστα την είχε τραυματίσει με μαχαίρι. Παρόλα αυτά για την Ελληνική Δικαιοσύνη, ο 30χρονος δεν κρίθηκε προφυλακιστέος ενώ ο μοναδικός περιοριστικός όρος που του επιβλήθηκε ήταν να μην την πλησιάζει, παραγνωρίζοντας το γεγονός ότι ήταν βίαιος και κακοποιητικός στη σχέση του με την 45χρονη γυναίκα. Αργά χθες το απόγευμα, ο δράστης φαίνεται πως πήγε αποφασισμένος στην οδό Παπαγιάννη στο Αγρίνιο. Με το όπλο που κρατούσε, πυροβόλησε εν ψυχρώ την 45χρονη Δώρα και την εγκατάλειψε αιμόφυρτη. Στους αστυνομικούς που έφτασαν πρώτοι στο σημείο, η 45χρονη μητέρα των τριών ανήλικων παιδιών, κατάφερε να ψελλίσει στους αστυνομικούς πως την πυροβόλησε ο πρώην σύντροφος της. Οι έρευνες επικεντρώθηκαν στο πρόσωπο του 30χρονου Ανδρέα. Ενός άνδρα που σύμφωνα με τις καταγγελίες της πρώην συντρόφου του, ήταν επικίνδυνος και έτοιμος για τα πάντα. Τον είχε καταγγείλει στις αρχές τον περασμένο Σεπτέμβριο καθώς της είχε επιτεθεί με μαχαίρι ενώ απειλούσε πως θα της κάνει κακό επειδή του είχε ζητήσει να χωρίσουν. Ωστόσο, παρά το γεγονός πως ο άνδρας διατηρούσε 3 όπλα στο σπίτι του, είχε παρελθόν βίας και είχε επιτεθεί με μαχαίρι, η Δικαιοσύνη έκρινε πως δεν συντρέχουν λόγοι προφυλάκισης. Οι έρευνες που βρίσκονται σε πλήρη εξέλιξη δεν έχουν θετικό αποτέλεσμα έως τώρα. Εάν και το όχημα που χρησιμοποίησε για να εξαφανιστεί από το φονικό της οδού Παπαγιάννη βρέθηκε στο σπίτι του, μέχρι στιγμής τα ίχνη του δεν έχουν εντοπιστεί. Όλα δείχνουν πως ο δράστης είχε οργανώσει το σχέδιο του: είτε παρακολουθούσε, είτε γνώριζε τις κινήσεις της 45χρονης Δώρας και της έστησε το καρτέρι θανάτου. Σήμερα η σορός της άτυχης γυναίκας θα εξεταστεί στην Ιατροδικαστική Υπηρεσία Πατρών από τον ιατροδικαστή βάρδιας, ενώ οι συγγενείς της ζητούν τη σύλληψη και την παραδειγματική τιμωρία του ανθρώπου που στέρησε τη ζωή από μια γυναίκα που πάλευε να στηρίξει τα τρία της αγόρια, δουλεύοντας σε μαγειρείο στο Αγρίνιο. Ο πρώην σύζυγος της έχει αναλάβει την προστασία των παιδιών προσπαθώντας να τους εξηγήσει τι έχει συμβεί.",https://www.athensvoice.gr/images/1074x600/jpg/files/2024-11-12/gynaikoktonia_agrinio_45xroni_ypedeixe_drasti.jpg,2024,11,12
https://www.athensvoice.gr/epikairotita/ellada/877039/gunaikoktonia-sto-agrinio-me-pire-kai-mou-eipe-traumatisa-ti-dora-eipe-i-aderfi-tou-drasti/,"Γυναικοκτονία στο Αγρίνιο: «Με πήρε και μου είπε τραυμάτισα τη Δώρα», είπε η αδερφή του δράστη",2024-11-12,06:42:08,Ελλαδα,Newsroom,"Γυναικοκτονία στο Αγρίνιο: «Με πήρε και μου είπε τραυμάτισα τη Δώρα», είπε η αδερφή του δράστη - Τι αποκάλυψε σε τηλεοπτική εκπομπή",Τι αποκάλυψε σε τηλεοπτική εκπομπή,"Την τελευταία της επικοινωνία με τον 30χρονο δράστη της γυναικοκτονίας στο Αγρίνιο αποκάλυψε η αδερφή του μιλώντας στο ΣΚΑΪ. Οι Αρχές έχουν εξαπολύσει ανθρωποκυνηγητό για τον 30χρονο δράστη της γυναικοκτονίας στο Αγρίνιο, ο οποίος χθες το απόγευμα έστησε καρτέρι θανάτου στη 43χρονη πρώην σύντροφό του πυροβολώντας την εξ επαφής τρεις φορές με κυνηγητική καραμπίνα. Μιλώντας στον ΣΚΑΪ σήμερα το πρωί, η αδερφή του 30χρονου δράστη, Βάσια, αποκάλυψε πως ο αδερφός της της τηλεφώνησε μετά την πράξη του λέγοντας «το έκανα, τραυμάτισα τη Δώρα, δεν ξέρω αν ζει». «Τον πήρα στις 8 πάλι τηλέφωνο και δεν το σήκωνε. Φοβάμαι μήπως έχει κάνει κακό στον εαυτό του. Μου είπε δε θέλω να παραδοθώ, θέλω να σκοτωθώ» πρόσθεσε. Μεταξύ άλλων, είπε ότι δε γνώριζε που να πάει και της ζήτησε να πάει η ίδια στη μητέρα τους και να προσέχει και το παιδί της. Όπως επιβεβαίωσε, μάλιστα, ο δράστης είχε επισκεφθεί ψυχίατρο ο οποίος και του είχε χορηγήσει φαρμακευτική αγωγή. «Ήταν στεναχωρημένος και έλεγε θέλω να πεθάνω». Σε συνέχεια των δηλώσεών της, η αδερφή του 30χρονου αποκάλυψε έναν ακόμη έντονο τσακωμό που είχαν ο 30χρονος με τη 43χρονη. «Ήταν μια νύχτα που πήγε σπίτι της να συζητήσουν αλλά δεν τα βρήκαν. Αυτή του πέταξε μια καρέκλα. Του είπε ""τι θες; να με σκοτώσεις;"" και του πέταξε ένα μαχαίρι να τη σκοτώσει. ""Εγώ δεν είμαι φονιάς"" της είπε και της το πέταξε στα πόδια» περιέγραψε. Διαβάστε όλο το χρονικό της γυναικοκτονίας στο Αγρίνιο",https://www.athensvoice.gr/images/1074x600/jpg/files/2024-07-29/peripolika-elas.jpg,2024,11,12
https://www.athensvoice.gr/epikairotita/ellada/877068/gunaikoktonia-sto-agrinio-sunelifthi-o-30hronos-drastis/,Γυναικοκτονία στο Αγρίνιο: Συνελήφθη ο 30χρονος δράστης,2024-11-12,10:12:00,Ελλαδα,Γιώργος Σόμπολος,Γυναικοκτονία στο Αγρίνιο: Συνελήφθη ο 30χρονος δράστης - Τι αναφέρουν οι πρώτες πληροφορίες,Τι αναφέρουν οι πρώτες πληροφορίες,"Συνελήφθη ο 30χρονος που αναζητούταν για τη γυναικοκτονία της 43χρονης στο Αγρίνιο. Όπως αναφέρουν οι αστυνομικές πηγές, ο 30χρονος βρέθηκε μόνος κοντά στο σπίτι του στη Μυρτιά Αιτωλοακαρνανίας. Εκεί κρυβόταν όλες τις προηγούμενες ώρες ο 30χρονος που σκότωσε την πρώην σύντροφό του το απόγευμα της Δευτέρας στην οδό Παπαγιάννη στο Αγρίνιο. Ο δράστης κρυβόταν σε χώρους τους οποίους γνώριζε, καθόσον σε μικρή απόσταση βρίσκεται το σπίτι του. Όταν κατάλαβε ότι τα περιθώρια στενεύουν, αποφάσισε να επιστρέψει στην οικία του. Εκεί ζήτησε από τους αστυνομικούς να μην πάθει κακό τονίζοντας πως θα παραδοθεί στις αρχές. Σε λίγη ώρα αναμένεται να μεταχθεί στην αστυνομική διεύθυνση Ακαρνανίας στο Αγρίνιο, ώστε να δώσει όλα εκείνα τα στοιχεία και να εξηγήσει τις αιτίες που τον οδήγησαν στο στυγερό έγκλημα με θύμα την 45χρονη πρώην σύντροφό του, μητέρα τριών ανήλικων παιδιών.",https://www.athensvoice.gr/images/1074x600/1/jpg/files/2024-11-12/agrinio-30xronos.jpg,2024,11,12
https://www.athensvoice.gr/epikairotita/ellada/877064/i-anartisi-tis-miteras-tis-garufallias-gia-ti-gunaikoktonia-sto-agrinio/,«Ποιος περιοριστικός όρος σταματάει τους φονιάδες;» - Η μητέρα της Γαρυφαλλιάς για τη γυναικοκτονία στο Αγρίνιο,2024-11-12,11:47:34,Ελλαδα,Newsroom,Η συγκλονιστική ανάρτηση της μητέρας της Γαρυφαλλιάς για τη γυναικοκτονία στο Αγρίνιο,"«Η πολιτεία παντελώς απούσα, πατριαρχική και κακοποιητικη» σημειώνει η Αλεξάνδρα Μάκου","Η μητέρα της Γαρυφαλλιάς, της νεαρής γυναίκας που δολοφονήθηκε από τον σύντροφό της στη Φολέγανδρο το 2019, με ανάρτησή της στα μέσα κοινωνικής δικτύωσης τοποθετείται για τη νέα γυναικοκτονία που καταγράφηκε πριν από λίγες ώρες στο Αγρίνιο. Θύμα μία 45χρονη μητέρα τριών παιδιών και δράστης ο 30χρονος πρώην σύντροφός της. Η μητέρα της Γαρυφαλλιάς, Αλεξάνδρα Μάκου, ξεσπά για το γεγονός ότι το θύμα είχε καταγγείλει ενδοοικογενειακή βία, όμως, ο δράστης  της γυναικοκτονίας στο Αγρίνιο βρισκόταν εκτός φυλακής με τον περιοριστικό όρο να μην πλησιάζει την πρώην σύντροφό του. «Άλλη μια φορά ο κακοποιητής ενώ είχε δείξει το πρόσωπο του ήταν ελεύθερος με περιοριστικούς όρους! Άλλη μια φορά το σάπιο σύστημά μας δεν κατάφερε να τη σώσει! Ποιος περιοριστικός όρος σταματάει τους φονιάδες; Για άλλη μια φορά εμείς είμαστε υπεύθυνοι για τον άδικο θάνατο αυτής της γυναίκας! Και σήμερα που λείπει η Ερατω… ο δικός της φονιάς ζητάει ελαφρυντικό από τον Άρειο Πάγο! Εκεί τρέχει την οικογένεια της… έχουν και το θράσος να τα ζητούν». «Φωνάζουμε αλλά δυστυχώς δεν μας ακούει κανείς…Έχουμε μόνο ο ένας τον άλλον! Η πολιτεία παντελώς απούσα πατριαρχική και κακοποιητική και η ίδια. Και το δικαστικό σύστημα ευνοϊκό προς τη βία! Να παίρνουν ελαφρυντικά, να βγαίνουν με άδειες, να σπάνε ισόβια. Και στο τέλος πληρώνουμε και τον λογαριασμό σε χιλιάδες ευρώ για δικηγόρους και παράβολα!», αναφέρει η κ. Αλεξάνδρα Μάκου στην ανάρτησή της. Ολόκληρη η ανάρτηση τής μητέρας της Γαρυφαλλιάς Ακόμα μια γυναικοκτονια χθες… Γυναίκα… μητέρα τριών παιδιών. Άλλη μια φορά ο κακοποιητής ενώ είχε δείξει το πρόσωπο του ήταν ελεύθερος με περιοριστικούς όρους! Άλλη μια φορά το σάπιο σύστημά μας δεν κατάφερε να τη σώσει! Ποιος περιοριστικός όρος σταματάει τους φονιάδες; Για άλλη μια φορά εμείς είμαστε υπεύθυνοι για τον άδικο θάνατο αυτής της γυναικας! Και σήμερα που λείπει η Ερατω… ο δικός της φονιάς ζητάει ελαφρυντικα από τον Άρειο Πάγο! Εκεί τρέχει την οικογένεια της… έχουν και το θράσος να τα ζητούν! Αλλά βλέπετε έχουν δικαιώματα οι φονιάδες. Κι αυτή η οικογένεια δεν έχει καν το δικαίωμα βοήθειας από την πολιτεία, τίποτα… Φωνάζουμε αλλά δυστυχώς δεν μας ακούει κανείς…Έχουμε μόνο ο ένας τον άλλον! Η πολιτεία παντελώς απούσα πατριαρχική και κακοποιητικη και η ίδια. και το δικαστικό σύστημα ευνοϊκό προς την βία! Να παίρνουν ελαφρυντικά, να βγαίνουν με άδειες, να σπάνε ισόβια. Και στο τέλος πληρώνουμε και τον λογαριασμό σε χιλιάδες ευρώ για δικηγόρους και παράβολα! Σήμερα λοιπόν στον Άρειο Πάγο λέμε ΟΧΙ σε όλα αυτά. @Eleni Kremastioti είμαστε μαζί σου! Για την Ερατώ…",https://www.athensvoice.gr/images/1074x600/jpg/files/2024-11-12/mitera_garyfallias_psarakou_gynaikoktonia_agrinio.jpg,2024,11,12
https://www.athensvoice.gr/epikairotita/ellada/877020/gunaikoktonia-sto-agrinio-eihe-kataggeilei-ton-dolofono-tis-kai-tou-eihan-epivlithei-perioristika-metra/,Γυναικοκτονία στο Αγρίνιο: Είχαν επιβληθεί περιοριστικά μέτρα στον 30χρονο θύτη,2024-11-11,21:07:00,Ελλαδα,Γιώργος Σόμπολος,Γυναικοκτονία στο Αγρίνιο: Είχε καταγγείλει τον δολοφόνο της και του είχαν επιβληθεί περιοριστικά μέτρα,Τι αναφέρεται για την σχέση του με το θύμα,"Σοκ έχουν υποστεί τα τρία ανήλικα παιδιά της 45χρονης από την γυναικοκτονία με θύμα την μήτερα τους το απόγευμα στο Αγρίνιο. Ο 30χρονος πυροβόλησε την πρώην σύντροφο του, μη μπορώντας να δεχθεί την απόρριψη της, τραυματίζοντας την στην κοιλιακή χώρα και στην συνέχεια εξαφανίστηκε. Η γυναίκα πρόλαβε να αποκαλύψει στους αστυνομικούς το όνομα του δράστη της γυναικοκτονίας, με αποτέλεσμα να ξεκινήσουν άμεσα οι έρευνες. Το ανθρωποκυνηγητό μέχρι στιγμής δεν έχει αποφέρει αποτέλεσμα με τους αστυνομικούς να λαμβάνουν όλα τα μέτρα αυτοπροστασίας καθώς ο 30χρονος όπως αποδείχθηκε, είναι έτοιμος για όλα. Η 45χρονη από τον γάμο της με γνωστό επιχειρηματία του Αγρινίου είχε αποκτήσει τρία παιδιά. Το ένα πηγαίνει στο Λύκειο, τα άλλα δύο πηγαίνουν στο γυμνάσιο. Η ίδια, μετά τον χωρισμό της, εργαζόταν σύμφωνα με δημοσιογραφικές πληροφορίες, σε ένα μαγειρίο, ενώ νωρίτερα σε ένα ψητοπωλείο. Μάλιστα, όταν πρωτογνώρισε τον μετέπειτα δολοφόνο της, όπως ανέφεραν συγγενικά της πρόσωπα που έχουν δώσει ήδη κατάθεση στους αστυνομικούς, θεώρησε πως βρήκε έναν άνδρα που την καταλαβαίνει. Μόνο αυτός ο άνθρωπος, αποδείχθηκε κατώτερος των περιστάσεων αφού την κακοποιούσε, την απειλούσε με αποτέλεσμα η 45χρονη να του ζητήσει να χωρίσουν. Κάτι που ο ίδιος όμως δεν δεχόταν με αποτέλεσμα η γυναίκα να καταφύγει στις αστυνομικές αρχές καταγγέλλοντας τον για Ενδοοικογενειακή Βία. Ο 30χρονος, είχε συλληφθεί, είχε οδηγηθεί ενώπιον της δικαιοσύνης και αφέθηκε ελεύθερος αφού ορίστηκε το δικαστήριο. Μάλιστα, του είχε επιβληθεί περιοριστικός όρος να μην πλησιάζει την πρώην σύντροφο του. Κάτι που δεν συνέβη νωρίτερα σήμερα το απόγευμα καθώς ο 30χρονος εμφανίστηκε αποφασισμένος για το έγκλημα. Τραγική ειρωνεία, το έγκλημα σημειώθηκε την ώρα που ολοκληρωνόταν η παρουσίαση της ηλεκτρονικής εφαρμογής για την αντιμετώπισης της ανήλικης παραβατικότητας. Ένα μεγάλο μέρος της παρουσίασης και των ομιλιών τόσο του υπουργού Προστασίας του Πολίτη όσο και άλλων ομιλητών αφορούσε το αδίκημα της Ενδοοικογενειακής Βίας. Εκείνη λοιπόν την ώρα, ο 30χρονος  έστρεφε το όπλο και πυροβολούσε την 45χρονη, οδηγώντας την στον θάνατο. ",https://www.athensvoice.gr/images/1074x600/jpg/files/2023-10-31/peripoliko.jpg,2024,11,11
https://www.athensvoice.gr/epikairotita/ellada/877011/agrinio-nekri-43hroni-apo-purovolismo-sto-kedro-tis-polis/,Γυναικοκτονία στο Αγρίνιο: Πυροβόλησε και σκότωσε την πρώην σύντροφό του,2024-11-11,19:25:00,Ελλαδα,Γιώργος Σόμπολος,Aγρίνιο: Νεκρή 43χρονη από πυροβολισμό στο κέντρο της πόλης,Ανθρωποκυνηγητό για τον δράστη,"Γυναικοκτονία μιας γυναίκας αργά το απόγευμα σε πολυσύχναστο δρόμο του Αγρινίου. Σύμφωνα με δημοσιογραφικές πληροφορίες, δράστης του φονικού φέρεται να είναι πρώην σύντροφος της νεαρής γυναίκας ο οποίος και αναζητείται από τις αρχές. Το φονικό σημειώθηκε στην οδό Παπαγιάννη κοντά στο γήπεδο του Παναιτωλικού στο Αγρίνιο. Ο ένοπλος άνοιξε πυρ εναντίον της πρώην συντρόφου του και εξαφανίστηκε προτού φτάσουν στο σημείο οι αστυνομικοί. Η γυναίκα έχασε τη ζωή της ενώ μεταφερόταν στο νοσοκομείο της πόλης, με τους αστυνομικούς να πραγματοποιούν εκτεταμένες αναζητήσεις για τον εντοπισμό και τη σύλληψη του δράστη. Η ερωτική αντιζηλία, το αρρωστημένο πάθος του δράστη οδήγησαν στον θάνατο την άτυχη γυναίκα η οποία το πρωί της Τρίτης θα εξεταστεί στην ιατροδικαστική υπηρεσία Πάτρας. Αστυνομικοί αναζητούν υλικό από κάμερες ασφαλείας  και αυτόπτες μάρτυρες, ενώ διερευνούν τα μπλόκα στην ευρύτερη περιοχή του Αγρινίου σε μια προσπάθεια να αποτρέψουν διαφυγή του δράστη.",https://www.athensvoice.gr/images/1074x600/1/jpg/files/2024-07-11/peripoliko-elas.jpg,2024,11,11
https://www.athensvoice.gr/epikairotita/ellada/876785/gunaikoktonia-exo-apo-to-at-agion-anarguron-pros-parapobi-oi-astunomikoi/,Γυναικοκτονία έξω από το ΑΤ Αγίων Αναργύρων: Καταπέλτης ο εισαγγελέας για τους αστυνομικούς,2024-11-10,08:37:00,Ελλαδα,Newsroom,Γυναικοκτονία Κυριακής Γρίβα έξω από το ΑΤ Αγίων Αναργύρων: «Καταπέλτης» ο εισαγγελέας για τους αστυνομικούς που κατηγορούνται.,Ανοίγει ο δρόμος για την απόδοση ευθυνών - Θα ληφθούν ανωμοτί καταθέσεις,"Εξελίξεις αναμένονται στην υπόθεση γυναικοκτονίας της Κυριακής Γρίβα από τον πρώην σύντροφό της έξω από ΑΤ των Αγίων Αναργύρων, καθώς ανοίγει ο δρόμος για την παραπομπή στη δικαιοσύνη τεσσάρων αστυνομικών που χειρίστηκαν το περιστατικό. Ειδικότερα, σύμφωνα με ρεπορτάζ του τηλεοπτικού σταθμού OPEN για την υπόθεση γυναικοκτονίας της Κυριακής Γρίβα, o Εισαγγελέας φαίνεται να έχει καταλήξει σε συμπεράσματα για τους τέσσερις, ανάμεσα στους οποίους και ο αστυνομικός που όταν του ζήτησε τηλεφωνικά βοήθεια η άτυχη κοπέλα, της απάντησε ότι «τα περιπολικά δεν είναι ταξί». Tην επόμενη εβδομάδα αναμένεται να ληφθούν ανωμοτί καταθέσεις από τους τέσσερις αστυνομικούς. Η κατηγορία μάλιστα που θα αντιμετωπίσουν οι αστυνομικοί θα είναι η θανατηφόρα έκθεση και αμέσως μετά η δικογραφία θα μεταβιβαστεί στο Αρχηγείο της Αστυνομίας, ώστε να δουν την πόρτα εξόδου από την Αστυνομία.",https://www.athensvoice.gr/images/1074x600/jpg/files/2024-11-10/kyriaki-griva-gynaikoktonia-eisaggeleas-astynomikoi.jpg,2024,11,10
https://www.athensvoice.gr/epikairotita/ellada/874893/peristeri-sunelifthi-27hronos-gia-apopeira-gunaikoktonias/,Περιστέρι: Συνελήφθη 27χρονος για απόπειρα γυναικοκτονίας,2024-10-30,15:15:07,Ελλαδα,Newsroom,Περιστέρι: Συνελήφθη 27χρονος για απόπειρα γυναικοκτονίας,Επιχείρησε να την στραγγαλίσει με την αλυσίδα της τσάντας,"Συνελήφθη χθες το πρωί στο Περιστέρι ένας 27χρονος αλλοδαπός από την Αλβανία, ο οποίος κατηγορείται για απόπειρα ανθρωποκτονίας, παράνομη κατακράτηση, απειλή και εξύβριση σε βάρος 22χρονης. Σύμφωνα με την αστυνομία, ο 27χρονος προσέγγισε μέσω πλατφόρμας κοινωνικής δικτύωσης την 22χρονη και μετά από μικρό χρονικό διάστημα επικοινωνίας η 22χρονη επιχείρησε να τερματίσει την μεταξύ τους επαφή. Ο 27χρονος, όμως, το βράδυ της Δευτέρας επιβίβασε με την βία την 22χρονη εντός οχήματός ταξί που κατείχε και στη συνεχεία ξεκίνησε να οδηγεί, ενώ παράλληλα την εξύβριζε και την απειλούσε ότι δεν θα την αφήσει να βγει από το όχημα. Ακολούθως η 22χρονη επιχείρησε να εξέλθει από το εν κινήσει όχημα όμως ο 27χρονος την ακινητοποίησε περνώντας την αλυσίδα της τσάντας που κατείχε η 22χρονη από το λαιμό της και σφίγγοντάς την. Η 22χρονη κατάφερε να απεγκλωβιστεί, καθώς η αλυσίδα της τσάντας έσπασε και με τη βοήθεια περιοίκων που κάλεσαν την Αστυνομία, οδηγήθηκε στο Τμήμα Ασφαλείας Περιστερίου. Αστυνομικοί που επιλήφθηκαν προανακριτικά της υπόθεσης, μετά από έρευνες εντόπισαν χθες το πρωί τον 27χρονο και τον οδήγησαν στο Τμήμα Ασφαλείας Περιστερίου όπου σχηματίστηκε δικογραφία σε βάρος του. Πηγή: ΑΠΕ-ΜΠΕ ",https://www.athensvoice.gr/images/1074x600/jpg/files/2024-07-13/astynomia-peripoliko-skeletos-agrinio.jpg,2024,10,30
https://www.athensvoice.gr/epikairotita/ellada/863588/gunaikoktonia-lamia-autoktonise/,Γυναικοκτονία στη Λαμία: Σκότωσε τη γυναίκα του και μετά αυτοκτόνησε,2024-08-12,17:43:13,Ελλαδα,Newsroom,Γυναικοκτονία στη Λαμία: Σκότωσε τη γυναίκα του και μετά αυτοκτόνησε,65χρονος πυροβόλησε με καραμπίνα την 59χρονη σύζυγό του,"Μια ακόμη γυναικοκτονία σημειώθηκε το απόγευμα της Δευτέρας, αυτή τη φορά στη Λαμία και συγκεκριμένα στην περιοχή Παγκράτι. Ένας 65χρονος πυροβόλησε μια φορά με καραμπίνα την 59χρονη σύζυγό του και στη συνέχεια αυτοκτόνησε. Σύμφωνα με τις πρώτες πληροφορίες οι γείτονες ειδοποίησαν τις αρχές. Τα δύο θύματα ήταν ημεδαποί και έχουν μία κόρη. Σύμφωνα με πηγές το ζευγάρι δεν είχε απασχολήσει πάλι τις αρχές. Από την Υποδιεύθυνση Ασφαλείας Λαμίας ερευνώνται τα αίτια της τραγωδίας, ενώ παραγγέλθηκε και η διενέργεια νεκροψίας-νεκροτομής. ",https://www.athensvoice.gr/images/1074x600/1/jpg/files/2024-08-12/5668500__1_.jpg,2024,8,12
https://www.athensvoice.gr/epikairotita/ellada/859389/gunaikoktonia-amfilohia-i-perigrafi-tou-koubarou-gia-to-eglima/,"«Του είπα ""τι πας να κάνεις;""»: Η περιγραφή του κουμπάρου του ζευγαριού για τη γυναικοκτονία στην Αμφιλοχία",2024-07-15,04:48:28,Ελλαδα,Newsroom,Γυναικοκτονία Αμφιλοχία: Η περιγραφή του κουμπάρου - Όσα κατέθεσε για τις στιγμές πριν το έγκλημα,«Με απείλησε με το όπλο όταν προσπάθησα να τον σταματήσω» κατέθεσε στις αρχές,"Νέες πληροφορίες έρχονται στο φως της δημοσιότητας για τη γυναικοκτονία στην Αμφιλοχία. Ο κουμπάρος του ζευγαριού φέρεται να απειλήθηκε από τον γυναικοκτόνο, όταν επιχείρησε να σταματήσει τον 43χρονο. Μιλώντας στους αστυνομικούς για τη γυναικοκτονία στην Αμφιλοχία, ο κουμπάρος του ζευγαριού υποστήριξε ότι ήταν ο πρώτος άνθρωπος που επιχείρησε να σταματήσει τον δράστη. «Η μικρούλα πήρε τηλέφωνο τη γυναίκα μου και της είπε ότι ο μπαμπάς είχε πάει στο σπίτι και είχε μια καραμπίνα. Η γυναίκα μου κατέβηκε στον πρώτο όροφο αλλά δεν κατάφερε να μπει στο σπίτι. Λίγο αργότερα μπήκαμε στο σπίτι και τότε είδα τον Μπάμπη. Προσπάθησα να τον ηρεμήσω όπως μπορούσα. Όταν ήρθε το αυτοκίνητο με την Αρετή το ακούσαμε. Σταμάτησε ακριβώς μπροστά στην πόρτα. Τότε του είπα ""τι πας να κάνεις; Μην κάνεις καμιά βλακεία"". Ο Μπάμπης πήδηξε από το μπαλκόνι πάνω στο αυτοκίνητο, κατέβηκα και εγώ από τις σκάλες», περιέγραψε ο 43χρονος. Όπως κατέθεσε, καθώς προσπαθούσε να σταματήσει τον 43χρονο, εκείνος του έστρεψε την καραμπίνα εναντίον του. «Του ξαναείπα: ""Τι πας να κάνεις;"". Τότε έστρεψε το όπλο προς το μέρος μου και με απείλησε. Στάθηκε από το παράθυρο του συνοδηγού και από εκεί έριξε τον δεύτερο πυροβολισμό προς την Αρετή. Στη συνέχεια τον είδα να πηγαίνει προς το ασημί αυτοκίνητο που είναι έξω από το σπίτι και δευτερόλεπτα αργότερα άκουσα τον πυροβολισμό. Τα έχασα και έτρεξα προς το αστυνομικό τμήμα». Ο 43χρονος δολοφόνος και αυτόχειρας στην Αμφιλοχία είχε κάνει κόλαση τη ζωή της πρώην συζύγου του, όπως ανέφερε η μητέρα του θύματος. Ένα από τα περιστατικά βίας εκτυλίχθηκε στην παραλία της Αμφιλοχίας, όπου εκεί χτύπησε βίαια την 36χρονη με αποτέλεσμα να πάρει τηλέφωνο τον γιο της και να του ζητήσει να πάρει τηλέφωνο την Αστυνομία. Η μητέρα της 36χρονης περιγράφει το συγκλονιστικό περιστατικό: «Την πήρε και την πήγε στην πλαζ. Την έδερνε. Της είπε (σσ. όταν η 36χρονη πήρε τον γιο της τηλέφωνο) της λέει ''μαμά πού είσαι;''. ''Βασίλη πάρε τηλέφωνο το 100'' του λέει, ''με σκοτώνει ο πατέρας''». «Είχαν χωρίσει κάμποσο καιρό. Δεν ήθελε να την δει με άλλο άντρα. Κακώς που δεν πήγα στην Αστυνομία εγώ. Την χτύπησε και την Τρίτη, ήταν πρησμένο το μάτι της. Πήγε στην Αστυνομία και εξαφανίστηκε ο κύριος» είπε η μητέρα της 36χρονης, προσθέτοντας για τη στιγμή που έμαθε για τη δολοφονία του παιδιού της: «Μου είπαν ''την Αρετή την σκότωσε ο Μπάμπης''. Ούρλιαξα εγώ, βγήκε ο κόσμος έξω και μου λένε ''τι έπαθες;'' και λέω ''δεν έχω άλλο ρε παιδιά, αυτό το ένα''. Αυτό το ένα μου το σκότωσε». Ο 43χρονος πήρε την καραμπίνα και πήγε  στο διαμέρισμα που έμενε η εν διαστάσει σύζυγός του με την κόρη τους. Η 36χρονη έλειπε και στον χώρο βρισκόταν το 13χρονο παιδί τους. Ο 43χρονος φέρεται να κάλεσε την εν διαστάσει σύζυγό του και να την απείλησε πως αν δεν επιστρέψει στο σπίτι, θα σκοτώσει την κόρη τους. Στο μεταξύ η 13χρονη ενημέρωσε τους συγγενείς της που ήταν στον επάνω όροφο οι οποίοι την απομάκρυναν, κλειδώνοντας τον 43χρονο μέσα στο σπίτι, σύμφωνα με πληροφορίες. Τότε, η εν διαστάσει σύζυγός του επέστρεψε με το αυτοκίνητό της στο σπίτι και ο 43χρονος που δεν μπορούσε να βγει από το κλειδωμένο σπίτι, πήδηξε από το μπαλκόνι στο καπό του αυτοκινήτου και πυροβόλησε χωρίς δεύτερη σκέψη. Έριξε και δεύτερη φορά σκοτώνοντας την 36χρονη ενώ αμέσως μετά έστρεψε το όπλο στον εαυτό του. «Είμαι η Αρετή, έχει όπλο, θα με σκοτώσει». Σε ανακοίνωσή της η ΕΛΑΣ αναφέρει ότι πριν φθάσει στο σημείο δεν είχε δεχθεί κάποιο τηλεφώνημα από τη γειτονιά. Είχε όμως, ειδοποιηθεί από την 36χρονη η οποία επιστρέφοντας στο σπίτι της κάλεσε την Αστυνομία. «Είμαι η Αρετή, έχει όπλο, θα με σκοτώσει» είπε το 36χρονο θύμα στο τηλεφώνημα. «Το θύμα κάλεσε στο οικείο Αστυνομικό Τμήμα αναφέροντας κίνδυνο της ζωής της από τον εν διαστάσει σύζυγό της, ενώ διέκοψε την κλήση χωρίς να δώσει στοιχεία επικοινωνίας και διαμονής, παρά μόνο το ονοματεπώνυμό της» αναφέρει η ΕΛΑΣ σε ανακοίνωσή της, προσθέτοντας πως «άμεσα, πλήρωμα περιπολικού κινήθηκε προς την κατοικία της, ενώ ταυτόχρονα πραγματοποιούσε επανειλημμένες κλήσεις, προκειμένου να λάβουν περαιτέρω πληροφορίες και οδηγίες, ωστόσο ουδείς ανταποκρίθηκε».",https://www.athensvoice.gr/images/1074x600/jpg/files/2024-07-15/gynaikoktonia_amfiloxia_perigrafi_koumparou_egklima.jpg,2024,7,15
https://www.athensvoice.gr/epikairotita/ellada/859242/gunaikoktonia-stin-amfilohia-skotose-tin-gunaika-tou-kai-autoktonise/,Αμφιλοχία: Σκότωσε τη γυναίκα του και αυτοκτόνησε,2024-07-13,07:02:10,Ελλαδα,Newsroom,Τραγωδία στην Αμφιλοχία - 42χρονος σκότωσε τη σύντροφό του και έβαλε τέλος στην ζωή του - Το ζευγάρι είχε δύο παιδιά,Καρτέρι θανάτου τα ξημερώματα - Το χρονικό του εγκλήματος,"Στη δημοσιότητα έρχεται νέο κρούσμα γυνακοκτονίας, καθώς σε τραγωδία εξελίχθηκε τα ξημερώματα η σχέση ενός νεαρού εν διαστάσει ζευγαριού στην Αμφιλοχία. Ο 42χρονος τραυμάτισε θανάσιμα με καραμπίνα την 37χρονη γυναίκα του και στην συνέχεια έβαλε τέλος στη ζωή του. Ο δράστης της γυναικοκτονίας και αυτόχειρας είχε στήσει καρτέρι θανάτου. Όλα συνέβησαν στις 4 τα ξημερώματα. Σύμφωνα με τις πρώτες πληροφορίες, περίμενε την άτυχη γυναίκα να επιστρέψει στο σπίτι της. Τη στιγμή που εκείνη πάρκαρε το αυτοκίνητο της, πήδηξε από το μπαλκόνι του 1ου ορόφου στον ""ουρανό"" του οχήματος και άρχισε να την πυροβολεί, ενώ την συνέχεια έστρεψε την κάνη του όπλου στον εαυτό του και έβαλε τέλος στη ζωή του. Οι πυροβολισμοί αναστάτωσαν την γειτονιά και ειδοποιήθηκε η Αστυνομία. Η τραγωδία έχει συγκλονίσει την τοπική κοινωνία της Αμφιλοχίας. Το ζευγάρι είχε δύο παιδιά.",https://www.athensvoice.gr/images/1074x600/jpg/files/2024-07-13/astynomia-peripoliko-skeletos-agrinio.jpg,2024,7,13
https://www.athensvoice.gr/epikairotita/ellada/859248/gunaikoktonia-stin-amfilohia-eihe-upovalei-minusi-to-thuma/,Γυναικοκτονία στην Αμφιλοχία: Η 36χρονη είχε μηνύσει τον δράστη για ενδοοικογενειακή βία,2024-07-13,08:54:25,Ελλαδα,Newsroom,ΕΛ.ΑΣ. για τη γυναικοκτονία στην Αμφιλοχία: Πριν από δύο ημέρες η 36χρονη είχε υποβάλει μήνυση σε βάρος του συζύγου της για ενδοοικογενειακή βία.,Είχε αρνηθεί να της χορηγηθεί panic button - Αυτοκτόνησε ο δράστης,"Ενδοοικογενειακή βία οδήγησε στη γυναικοκτονία της Αμφιλοχίας, σύμφωνα με πληροφορίες που δίδονται στη σχετική ανακοίνωση της ΕΛ.ΑΣ. για το αιματηρό περιστατικό. Όπως προέκυψε από τα πρώτα στοιχεία της αστυνομικής έρευνας για τη γυναικοκτονία στην Αμφιλοχία, ο 43χρονος πυροβόλησε την 36χρονη εν διαστάσει σύζυγό του, η οποία βρέθηκε νεκρή μέσα στο αυτοκίνητο της και κατόπιν αυτοκτόνησε λίγα μέτρα πιο μακριά με το ίδιο όπλο, το οποίο βρέθηκε δίπλα του. Σύμφωνα με την Αστυνομία, η 36χρονη γυναίκα την Πέμπτη, 11 Ιουλίου, είχε υποβάλει μήνυση σε βάρος του συζύγου της, για ενδοοικογενειακή παράνομη βία και απειλή, που έλαβαν χώρα την προηγούμενη μέρα, όμως δεν κατέστη δυνατή η σύλληψή του εντός των ορίων του αυτοφώρου, ενώ η παθούσα δεν επιθυμούσε να μεταφερθεί σε δομή, ούτε να της χορηγηθεί η εφαρμογή του panic button. Επίσης, στις 12 Μαΐου 2024, ο 43χρονος κατόπιν υποβολής μηνύσεως της 36χρονης είχε συλληφθεί εντός των ορίων του αυτοφώρου για ενδοοικογενειακή βία, εξύβριση, απειλή και σωματικές βλάβες, ενώ υπέβαλε κι αυτός στη συνέχεια σε βάρος της 36χρονης μήνυση για ενδοοικογενειακή βία. Οι δυο συλληφθέντες τότε, οδηγήθηκαν στον αρμόδιο Εισαγγελέα και στη συνέχεια αθωώθηκαν κατά την εκδίκαση της υπόθεσης.",https://www.athensvoice.gr/images/1074x600/jpg/files/2024-07-13/astynomia-amfiloxia.jpg,2024,7,13
https://www.athensvoice.gr/epikairotita/ellada/859269/gunaikoktonia-stin-amfilohia-kratise-omiro-tin-kori-tou-gia-skotosei-tin-proin-suzugo-tou/,"Aμφιλοχία: «Ελα, αλλιώς θα τη σκοτώσω» - Eκβίαζε την πρώην σύζυγο ότι θα σκοτώσει την κόρη τους",2024-07-13,13:31:00,Ελλαδα,Newsroom,Γυναικοκτονία στην Αμφιλοχία: Κράτησε όμηρο την κόρη του για σκοτώσει την πρώην σύζυγό του,Η άτυχη γυναίκα είχε υποβάλει μήνυση για απειλές,"Συνταράσσουν οι αποκαλύψεις για τη νέα γυναικοκτονία στην Αμφιλοχία με τον 42χρονο που έστησε καρτέρι θανάτου στην 37χρονη εν διαστάσει σύζυγό του και τη δολοφόνησε με καραμπίνα και στη συνέχεια αυτοκτόνησε. Η αστυνομία ενημερώθηκε από τους γείτονες που άκουσαν τους πυροβολισμούς. Σύμφωνα με πληροφορίες η άτυχη γυναίκα στην Αμφιλοχία είχε υποβάλει μήνυση για απειλές που είχε δεχθεί από τον 42χρονο. Το ζευγάρι είχε δύο παιδιά. Ο δράστης φέρεται να κρατούσε όμηρο τη 13χρονη κόρη του ώστε να υποχρεώσει την άτυχη γυναίκα να γυρίσει στο σπίτι. Οι απειλές που εξαπέλυε ήταν συνεχείς. Φέρεται μάλιστα να είπε στη γυναίκα: «Αν δεν έρθεις, αν δεν γυρίσεις στο σπίτι, θα σκοτώσω το παιδί». «Πάει την Τρίτη το παιδί μου στην αστυνομία να υποβάλλει μήνυση και αυτός εξαφανίστηκε. Πήγε στο σπίτι της γυναίκας γιατί έπινε (…) Την χτύπησε, ήταν πρησμένο το μάτι της. Έξαφανίστηκε ο κύριος και δεν μπορούνε να τον βρούνε» είπε η μητέρα της άτυχης 37χρονης γυναίκας στο ΕΡΤNews. Ενδοοικογενειακή βία ,οδήγησε στην τραγωδία της Αμφιλοχίας σύμφωνα με πληροφορίες που δίδονται στη σχετική ανακοίνωση της ΕΛΑΣ, για το αιματηρό περιστατικό. Σύμφωνα με την Αστυνομία , η 36χρονη γυναίκα την Πέμπτη, 11 Ιουλίου, είχε υποβάλλει μήνυση σε βάρος του συζύγου της, για ενδοοικογενειακή παράνομη βία και απειλή, που έλαβαν χώρα την προηγούμενη μέρα, όμως δεν κατέστη δυνατή η σύλληψή του εντός των ορίων του αυτοφώρου, ενώ η παθούσα δεν επιθυμούσε να μεταφερθεί σε δομή, ούτε να της χορηγηθεί η εφαρμογή του “panic button”. Επίσης, στις 12 Μαΐου 2024, ο 43χρονος κατόπιν υποβολής μηνύσεως της 36χρονης είχε συλληφθεί εντός των ορίων του αυτοφώρου για ενδοοικογενειακή βία, εξύβριση, απειλή και σωματικές βλάβες, ενώ υπέβαλε κι αυτός στη συνέχεια σε βάρος της 36χρονης μήνυση για ενδοοικογενειακή βία. Οι δυο συλληφθέντες τότε, οδηγήθηκαν στον αρμόδιο Εισαγγελέα και στη συνέχεια αθωώθηκαν κατά την εκδίκαση της υπόθεσης",https://www.athensvoice.gr/images/1074x600/1/jpg/files/2024-07-13/untitled_design_-_2024-07-13t163124_492.jpg,2024,7,13
https://www.athensvoice.gr/epikairotita/ellada/859297/gunaikotonia-stin-amfilohia-to-tilefonima-tis-36hronis-liges-imeres-prin-ti-dolofonia/,"Αμφιλοχία: «Βασίλη πάρε το 100, με σκοτώνει ο πατέρας»",2024-07-13,18:36:19,Ελλαδα,Newsroom,Γυναικοτονία στην Αμφιλοχία: Το τηλεφώνημα της 36χρονης λίγες ημέρες πριν τη δολοφονία,H συγκλονιστική μαρτυρία της μητέρας του θύματος,"Ο 43χρονος δολοφόνος και αυτόχειρας στην Αμφιλοχία είχε κάνει κόλαση τη ζωή της πρώην συζύγου του, όπως ανέφερε η μητέρα του θύματος. Ένα από τα περιστατικά βίας εκτυλίχθηκε στην παραλία της Αμφιλοχίας, όπου εκεί χτύπησε βίαια την 36χρονη με αποτέλεσμα να πάρει τηλέφωνο τον γιο της και να του ζητήσει να πάρει τηλέφωνο την Αστυνομία. Η μητέρα της 36χρονης περιγράφει το συγκλονιστικό περιστατικό: «Την πήρε και την πήγε στην πλαζ. Την έδερνε. Της είπε (σσ. όταν η 36χρονη πήρε τον γιο της τηλέφωνο) της λέει ''μαμά πού είσαι;''. ''Βασίλη πάρε τηλέφωνο το 100'' του λέει, ''με σκοτώνει ο πατέρας''». «Είχαν χωρίσει κάμποσο καιρό. Δεν ήθελε να την δει με άλλο άντρα. Κακώς που δεν πήγα στην Αστυνομία εγώ. Την χτύπησε και την Τρίτη, ήταν πρησμένο το μάτι της. Πήγε στην Αστυνομία και εξαφανίστηκε ο κύριος» είπε η μητέρα της 36χρονης, προσθέτοντας για τη στιγμή που έμαθε για τη δολοφονία του παιδιού της: «Μου είπαν ''την Αρετή την σκότωσε ο Μπάμπης''. Ούρλιαξα εγώ, βγήκε ο κόσμος έξω και μου λένε ''τι έπαθες;'' και λέω ''δεν έχω άλλο ρε παιδιά, αυτό το ένα''. Αυτό το ένα μου το σκότωσε». Ο 43χρονος πήρε την καραμπίνα και πήγε  στο διαμέρισμα που έμενε η εν διαστάσει σύζυγός του με την κόρη τους. Η 36χρονη έλειπε και στον χώρο βρισκόταν το 13χρονο παιδί τους. Ο 43χρονος φέρεται να κάλεσε την εν διαστάσει σύζυγό του και να την απείλησε πως αν δεν επιστρέψει στο σπίτι, θα σκοτώσει την κόρη τους. Στο μεταξύ η 13χρονη ενημέρωσε τους συγγενείς της που ήταν στον επάνω όροφο οι οποίοι την απομάκρυναν, κλειδώνοντας τον 43χρονο μέσα στο σπίτι, σύμφωνα με πληροφορίες. Τότε, η εν διαστάσει σύζυγός του επέστρεψε με το αυτοκίνητό της στο σπίτι και ο 43χρονος που δεν μπορούσε να βγει από το κλειδωμένο σπίτι, πήδηξε από το μπαλκόνι στο καπό του αυτοκινήτου και πυροβόλησε χωρίς δεύτερη σκέψη. Έριξε και δεύτερη φορά σκοτώνοντας την 36χρονη ενώ αμέσως μετά έστρεψε το όπλο στον εαυτό του. «Είμαι η Αρετή, έχει όπλο, θα με σκοτώσει». Σε ανακοίνωσή της η ΕΛΑΣ αναφέρει ότι πριν φθάσει στο σημείο δεν είχε δεχθεί κάποιο τηλεφώνημα από τη γειτονιά. Είχε όμως, ειδοποιηθεί από την 36χρονη η οποία επιστρέφοντας στο σπίτι της κάλεσε την Αστυνομία. «Είμαι η Αρετή, έχει όπλο, θα με σκοτώσει» είπε το 36χρονο θύμα στο τηλεφώνημα. «Το θύμα κάλεσε στο οικείο Αστυνομικό Τμήμα αναφέροντας κίνδυνο της ζωής της από τον εν διαστάσει σύζυγό της, ενώ διέκοψε την κλήση χωρίς να δώσει στοιχεία επικοινωνίας και διαμονής, παρά μόνο το ονοματεπώνυμό της» αναφέρει η ΕΛΑΣ σε ανακοίνωσή της, προσθέτοντας πως «άμεσα, πλήρωμα περιπολικού κινήθηκε προς την κατοικία της, ενώ ταυτόχρονα πραγματοποιούσε επανειλημμένες κλήσεις, προκειμένου να λάβουν περαιτέρω πληροφορίες και οδηγίες, ωστόσο ουδείς ανταποκρίθηκε».",https://www.athensvoice.gr/images/1074x600/1/jpg/files/2024-07-13/untitled_design_-_2024-07-13t213427_528.jpg,2024,7,13
https://www.athensvoice.gr/epikairotita/ellada/856354/gunaikoktonia-kuriakis-griva-den-pashei-apo-psuhiki-noso-o-dolofonos/,«Δεν πάσχει από ψυχική νόσο» ο δολοφόνος της Κυριακής Γρίβα - Τι έδειξε η ψυχιατρική πραγματογνωμοσύνη,2024-06-26,05:29:00,Ελλαδα,Newsroom,Γυναικοκτονία Κυριακής Γρίβα στους Αγίους Αναργύρους: Τι έδειξε η ψυχιατρική πραγματογνωμοσύνη στον δολοφόνο,«Ήταν σε θέση να αντιληφθεί το άδικο των πράξεών του»,"Απαντήσεις σε βασικά ερωτήματα για την ψυχική κατάσταση του δολοφόνου της Κυριακής Γρίβα, έδωσε η ψυχιατρική πραγματογνωμοσύνη που διενεργήθηκε. Από την πρώτη στιγμή της σύλληψής του μετά τη γυναικοκτονία έξω από το Αστυνομικό Τμήμα των Αγίων Αναργύρων, ο δολοφόνος υποστήριξε ότι πάσχει από ψυχική νόσο, όμως, ο ψυχιάτρος που τον εξέτασε υποστήριξε το αντίθετο. Σύμφωνα με το STAR, ο ψυχίατρος που εξέτασε τον δράστη της γυναικοκτονίας στους Αγίους Αναργύργους με θύμα την Κυριακή Γρίβα, είχε εντολή να απαντήσει σε δύο βασικά ερωτήματα: Πρώτον αν ο δράστης είναι εξαρτημένος από τοξικές ουσίες και δεύτερον αν πάσχει από σοβαρή ψυχική νόσο. Πρόκειται για τους δύο ισχυρισμούς που προέταξε από την πρώτη στιγμή της σύλληψής του, όμως η απάντηση του ψυχιάτρου, που τον εξέτασε στο Ψυχιατρείο των Φυλακών Κορυδαλλού όπου κρατείται, ήταν αρνητική και στα δύο. Όπως αναφέρει η ψυχιατρική πραγματογνωμοσύνη, στον παρόντα χρόνο δεν έχει ενεργή ψυχοπαθολογία και την ημέρα που τέλεσε το έγκλημα δεν είχε διαταραγμένη καμία πνευματική του λειτουργία. «Ήταν σε θέση να αντιληφθεί το άδικο των πράξεών του». Σε ό,τι αφορά στην εξάρτησή του από τις τοξικές ουσίες το συμπέρασμα είναι ότι δεν μπορεί να χαρακτηρισθεί ως εξηρτημένο άτομο με πολυχρησία τοξικών ουσιών. Ο ψυχίατρος συμπεραίνει ότι ο δράστης ήξερε τι έκανε όταν μαχαίρωνε το κορίτσι έξω από το αστυνομικό τμήμα. Η πραγματογνωμοσύνη ανοίγει πλέον τον δρόμο για να μεταφερθεί ο δράστης από το Ψυχιατρείο των Φυλακών Κορυδαλλού στις ανδρικές φυλακές. Επιπλέον, οι δικηγόροι του πατέρα της Κυριακής θα προχωρήσουν σε όλες οι κινήσεις για να γίνει άμεσα η μεταγωγή. Ο Συνήγορος του Πολίτη επέστρεψε στην ΕΛ.ΑΣ. την ΕΔΕ που πραγματοποιήθηκε σχετικά με τη γυναικοκτονία της Κυριακής Γρίβα έξω από το Αστυνομικό Τμήμα Αγίων Αναργύρων την 1η Απριλίου 2024. Σύμφωνα με τον Ant1, ο Συνήγορος του Πολίτη διαπίστωσε σοβαρές ελλείψεις. Η δικηγόρος της μητέρας της Κυριακής, Έλενα Τζούλη, μίλησε σήμερα (30.5) στον Ant1 και την εκπομπή «Καλημέρα Ελλάδα». «Η επιλογή αυτή εκ μέρους της ανεξάρτητης αρχής του Συνηγόρου του Πολίτη, είναι κάτι που δεν συμβαίνει συχνά σε αντίστοιχες υποθέσεις. Αποδεικνύει αυτό που ισχυριζόμαστε εδώ και καιρό: ότι διαπράττεται εγκληματική κωλυσιεργία και ότι γίνεται προσπάθεια να προστατευτούν πρόσωπα, από τον καταλογισμό ποινικών ευθυνών. Ο Συνήγορος του Πολίτη στην απόφαση επιστροφής της δικογραφίας, αναφέρει ότι σκοπός της επιστροφής είναι αυτή να συμπληρωθεί για περαιτέρω παραπτώματα και για περαιτέρω πρόσωπα στο πλαίσιο διενέργειας νέας πειθαρχικής ανάκρισης», είπε αρχικά η δικηγόρος και πρόσθεσε: «Το λέω ανοιχτά: οι ελλείψεις έχουν να κάνουν με απόπειρες συγκάλυψης ευθυνών. Όποιοι νομίζουν ότι ο καταλογισμός θα περιοριστεί στους 3 χαμηλόβαθμους παρόντες αστυνομικούς, πλανώνται πλάνην οικτράν, διότι υπάρχουν ποινικές ευθύνες και στα υψηλά στρώματα. Και αναφέρομαι στις αρχές που έπρεπε να σφαγιαστεί μια κοπέλα κατ’ αυτόν τον απαίσιο τρόπο, για να λογοδοτήσουν που προστάτευαν και κάλυπταν π.χ. έναν αστυνομικό προς απόταξη, ή εν πάση περιπτώσει του επέτρεπαν να συνεχίζει να υπηρετεί. Μία ακόμα μορφή της απαράδεκτης κωλυσιεργίας η οποία διαπράττεται είναι ότι ακόμα εκκρεμεί η ψυχιατρική πραγματογνωμοσύνη του δράστη, ο οποίος επικαλείται ψυχική διαταραχή, αλλά εκκρεμεί και η περισυλλογή και αξιοποίηση πολλών ακόμα χρήσιμων αποδεικτικών στοιχείων. Όλη αυτή η κατάσταση έχει οδηγήσει στο απόλυτο αδιέξοδο τη μητέρα της Κυριακής, η οποία μιλώντας ευγενικά και ήρεμα, έφτασε στο σημείο να παρακαλά δημόσια τις αρχές να επισπεύσουν την απόδοση δικαιοσύνης». ",https://www.athensvoice.gr/images/1074x600/png/files/2024-06-26/gynaikoktonia_kyriakis_griva_psixiatriki_pragmatognomosini_drasti.png,2024,6,26
https://www.athensvoice.gr/epikairotita/ellada/855826/gunaikoktonia-alexandroupoli-eihe-sullifthei-gia-endooikogeneiaki-via/,Γυναικοκτονία στην Αλεξανδρούπολη: Ο 81χρονος είχε συλληφθεί για ενδοοικογενειακή βία σε βάρος του εγγονού του,2024-06-21,11:53:00,Ελλαδα,Newsroom,Γυναικοκτονία Αλεξανδρούπολη: Ο δράστης είχε συλληφθεί για ενδοοικογενειακή βία σε βάρος του εγγονού του - Σκότωσε τη σύζυγό του με 12 μαχαιριές,Σκότωσε τη σύζυγό του με 12 μαχαιριές,"Νέες λεπτομέρειες έρχονται στο φως της δημοσιότητας μετά τη γυναικοκτονία στην Αλεξανδρούπολη σχετικά με το παρελθόν του 81χρονου άνδρα ο οποίος το πρωί της Παρασκευής σκότωσε με 12 μαχαιριές την 73χρονη σύζυγό του. Σύμφωνα με πληροφορίες ο γυναικοκτόνος στις 5 Ιουνίου απασχόλησε τις Αρχές για παράβαση του Ν. 3005/06 «Περί ενδοοικογενειακής βίας» σε βάρος του εγγονού του και αφέθηκε ελεύθερος με προφορική εντολή εισαγγελέως. «Γίνεται μνεία ότι στη συγκεκριμένη περίπτωση η σύζυγός του και η κόρη του ζήτησαν μέσω του Αξιωματικού Υπηρεσίας του ΑΤ Αλεξανδρούπολης από την Εισαγγελία Πρωτοδικών Αλεξανδρούπολης την ψυχιατρική του εξέταση, πλην όμως ο Εισαγγελέας έκρινε ότι την παρούσα στιγμή δεν κρίνεται σκόπιμη η παραπομπή του για ψυχιατρική εξέταση και θα κριθεί». Σύμφωνα με πληροφορίες στις 16 Ιουνίου ο γυναικοκτόνος είχε καλέσει την ΕΛ.ΑΣ. από το σπίτι του αναφέροντας πρόβλημα με τη σύζυγό του και την κόρη του. Στο σημείο έφθασε περιπολικό της Αστυνομίας και εντόπισε το ζευγάρι, που ανέφερε μεταξύ τους φραστικό επεισόδιο «λόγω μη λήψεως φαρμακευτικής αγωγής του συζύγου», όπως χαρακτηριστικά αναφέρεται στο ενημερωτικό της ΕΛΑΣ. Λίγο μετά τις 9 το πρωί της Παρασκευής (21.06), γείτονες του 81χρονου στην Αλεξανδρούπολη κάλεσαν την Αστυνομία, όταν είδαν τον ηλικιωμένο να βγαίνει στο μπαλκόνι και να φωνάζει «σκότωσα τη γυναίκα μου». Σύντομα στο σημείο έφτασαν αστυνομικές δυνάμεις και κλήθηκε κλιμάκιο της Ασφάλειας. Εντός της οικίας βρέθηκε νεκρή η άτυχη ηλικιωμένη, ενώ ο δράστης μεταφέρθηκε στο Νοσοκομείο Αλεξανδρούπολης. Στο σημείο έχει κληθεί κλιμάκιο εγκληματολογικών ερευνών και ιατροδικαστής, ενώ η έρευνα βρίσκεται σε εξέλιξη για να διακριβωθούν οι λόγοι που οδήγησαν σε αυτό το έγκλημα. ",https://www.athensvoice.gr/images/1074x600/jpg/files/2024-06-21/ginaikoktonia_alexandroupoli.jpg,2024,6,21
https://www.athensvoice.gr/epikairotita/ellada/855780/gunaikoktonia-stin-alexandroupoli80hronos-skotose-tin-suzugo-tou-me-katsavidi/,Νέα γυναικοκτονία στην Αλεξανδρούπολη - Σκότωσε τη σύζυγό του με κατσαβίδι,2024-06-21,07:58:00,Ελλαδα,Newsroom,Γυναικοκτονία στην Αλεξανδρούπολη:80χρονος σκότωσε την σύζυγό του με κατσαβίδι,Μετά αποπειράθηκε να αυτοκτονήσει,"Νέα γυναικοκτονία στη χώρα μας με θύμα μία 73χρονη γυναίκα στην Αλεξανδρούπολη και θύτη τον 80χρονο άνδρα της που τη σκότωσε χρησιμοποιώντας ένα κατσαβίδι. Αμέσως μετά την αποτρόπαιη πράξη του, ο ηλικιωμένος αποπειράθηκε να αυτοκτονήσει πίνοντας χλωρίνη. Οι αρχές ειδοποιήθηκαν για τη γυναικοκτονία από γείτονες που άκουσαν τις φωνές και τις κραυγές από την κατοικία του ζευγαριού στην. Ειδικότερα, σύμφωνα με πληροφορίες, γύρω στις 9:08, γείτονας είδε τον ηλικιωμένο να βγαίνει στο μπαλκόνι και να φωνάζει «Σκότωσα τη γυναίκα μου». Όπως αναφέρει το radioevros.gr όταν η αστυνομία έφτασε στο σημείο, βρήκε την 73χρονη γυναίκα νεκρή και τον 80χρονο άνδρα σοβαρά τραυματισμένο από την απόπειρα αυτοκτονίας του. Ο ηλικιωμένος μεταφέρθηκε εσπευσμένα στο Πανεπιστημιακό Γενικό Νοσοκομείο Αλεξανδρούπολης (ΠΓΝΑ), όπου νοσηλεύεται. Οι αρχές διεξάγουν εντατικές έρευνες για να διαλευκάνουν τις ακριβείς συνθήκες και τα κίνητρα πίσω από τη γυναικοκτονία. Σύμφωνα με τους περίοικους υπήρχαν συνεχώς καυγάδες μεταξύ του ηλικιωμένου ζευγαριού, αλλά κανείς δεν περίμενε να φτάσει η κατάσταση στην ανθρωποκτονία.",https://www.athensvoice.gr/images/1074x600/jpg/files/2024-06-21/%CE%B1alexandroupoli_ginaikoktnia.jpg,2024,6,21
https://www.athensvoice.gr/epikairotita/ellada/855104/thessaloniki-kai-apopeira-gunaikoktonias-41hronos-paresure-tin-suzugo-tou/,Απόπειρα γυναικοκτονίας στα Μάλγαρα: Παρέσυρε με ΙΧ την εν διαστάσει σύζυγό του,2024-06-17,17:32:02,Ελλαδα,Newsroom,Θεσσαλονίκη και απόπειρα γυναικοκτονίας: 41χρονος παρέσυρε την σύζυγό του - Αναζητείται ο δράστης,Αναζητείται ο δράστης,"Για περιστατικό ενδοοικογενειακής βίας και απόπειρα γυναικοκτονίας σε βάρος της 35χρονης εν διαστάσει συζύγου του αναζητείται από τις αστυνομικές αρχές της Θεσσαλονίκης ένας άνδρας, 41 ετών.   Όπως κατήγγειλε η γυναίκα, καθώς επέβαινε σε δίκυκλο, ο πρώην άντρας της την παρέσυρε με το Ι.Χ. αυτοκίνητο που οδηγούσε, με συνέπεια να την ανατρέψει, ενώ στη συνέχεια την έπιασε από τον λαιμό και την απείλησε. Το καταγγελλόμενο περιστατικό συνέβη το βράδυ της Κυριακής στα Νέα Μάλγαρα Θεσσαλονίκης. Η γυναίκα (ημεδαπή) κάλεσε την Αστυνομία και μεταφέρθηκε με περιπολικό στο Γραφείο Αντιμετώπισης Ενδοοικογενειακής Βίας του Αστυνομικού Τμήματος Λευκού Πύργου, όπου κατέθεσε. Κατά πληροφορίες, δε χρειάστηκε να διακομιστεί για νοσηλεία σε νοσοκομείο. Ο 41 ετών δράστης (με καταγωγή από την Αλβανία) αναζητείται στο πλαίσιο του αυτοφώρου και εναντίον του σχηματίστηκε δικογραφία.",https://www.athensvoice.gr/images/1074x600/2/jpg/files/2023-05-19/peripoliko.jpg,2024,6,17
https://www.athensvoice.gr/epikairotita/politiki-oikonomia/852692/kasselakis-sunadisi-me-miteres-thumaton-gunaikoktonion/,Ο Στέφανος Κασσελάκης συναντήθηκε με τις μητέρες της Ερατούς και της Σοφίας,2024-06-02,11:58:00,Πολιτικη & Οικονομια,Newsroom,Ο Στέφανος Κασσελάκης συναντήθηκε με τις μητέρες θυμάτων γυναικοκτονιών - Η συζήτηση με την Ελένη Κρεμαστιώτη και τη Ρόζα Φωτιάδου,"«Σας υπόσχομαι, δεν είστε μόνες σας», είπε ο πρόεδρος του ΣΥΡΙΖΑ","Ο Στέφανος Κασσελάκης συναντήθηκε με την Ελένη Κρεμαστιώτη και τη Ρόζα Φωτιάδου, τις μαμάδες της Ερατούς και της Σοφίας, δυο θυμάτων γυναικοκτονιών. Ο πρόεδρος του ΣΥΡΙΖΑ μοιράστηκε στο social media βίντεο από τη συζήτηση που είχαν. «Τα παιδιά μας είναι απλά αριθμοί για το κράτος. | Οι νόμοι δεν μεριμνούν για τις οικογένειες των θυμάτων. | Τα παράβολα στο εφετείο γιατί αναγκαζόμαστε να τα πληρώσουμε; | Γιατί ο δολοφόνος της κόρης μου είχε τη γονική μέριμνα του παιδιού της και έπαιρνε επίδομα μέσα από τη φυλακή, μέχρι μόνη μου να κινήσω διαδικασίες; | Η πολιτεία δεν παρέχει κοινωνικό λειτουργό στα παιδιά των κοριτσιών μας. | Το κράτος είναι ανύπαρκτο», είναι μερικές από τις φράσεις των δύο γυναικών κατά τη διάρκεια της συνάντησης που θέλησε να μοιραστεί ο Στέφανος Κασσελάκης. «Σας υπόσχομαι, δεν είστε μόνες σας», σημειώνει ο Στέφανος Κασσελάκης και προσθέτει: «θα σταθούμε στο πλευρό σας όχι με λόγια αλλά με πολιτικές πράξεις και νομοθετικές πρωτοβουλίες». Συναντηθήκαμε με την Ελένη Κρεμαστιώτη και τη Ρόζα Φωτιάδου. Τις μαμάδες της Ερατούς και της Σοφίας. Δυο θυμάτων... ",https://www.athensvoice.gr/images/1074x600/png/files/2024-06-02/stefanos_kasselakis_synantisi_miteres_thymaton_gynaikoktonion.png,2024,6,2
https://www.athensvoice.gr/epikairotita/ellada/852294/gunaikoktonia-kuriakis-griva-ti-anaferei-i-elas-gia-tin-ede/,EΛ.ΑΣ για ΕΔΕ για το Α.Τ. Αγίων Αναργύρων: Η διαδικασία θα συνεχιστεί με σεβασμό στη νομιμότητα,2024-05-30,13:48:00,Ελλαδα,Newsroom,Γυναικοκτονία Κυριακής Γρίβα έξω από το Α.Τ Αγίων Αναργύρων: Τι αναφέρει η ΕΛΑΣ για την ΕΔΕ,Τι αναφέρουν πηγές της ΕΛ.ΑΣ,"Μέσω πηγών η Ελληνική Αστυνομία τοποθετήθηκε σχετικά με δημοσιεύματα που αναφέρονται σε επιστροφή της ΕΔΕ των Αγίων Αναργύρων από τον Συνήγορο του Πολίτη σχετικά με την γυναικοκτονία της Κυριακής Γρίβα. «Η Ελληνική Αστυνομία, ενεργώντας με αίσθημα ευθύνης, ευαισθησίας και διαφάνειας, απέστειλε το υλικο της Ένορκης Διοικητικής Εξέτασης (ΕΔΕ) στον Συνήγορο του Πολίτη, αναγνωρίζοντας τη σημασία του ρόλου του ως ανεξάρτητη Αρχή για τη διαφύλαξη της νομιμότητας και των δικαιωμάτων των πολιτών. Πρόκειται για διαδικασία που ακολουθείται ως μέρος της διαρκούς προσπάθειας για τη διασφάλιση της αλήθειας και της δικαιοσύνης, ώστε να υπάρξει πλήρης και αντικειμενική διερεύνηση των γεγονότων και ανάλογη απόδοση ευθυνών, όπου αυτές ανήκουν», αναφέρεται χαρακτηριστικά και προστίθεται πως: «Η αποτύπωση όλων των πτυχών της υπόθεσης υπήρξε εξ αρχής πρώτιστη προτεραιότητα για την Ελληνική Αστυνομία, η οποία προχώρησε σε όλες τις απαραίτητες ενέργειες για να αποδοθούν ευθύνες και να επιβληθούν οι αντίστοιχες ποινές στους υπαίτιους, ανεξαρτήτως της θέσης τους. Η δέσμευσή της Ελληνικής Αστυνομίας για διαφάνεια και δικαιοσύνη είναι ακλόνητη και η διαδικασία θα συνεχιστεί με απόλυτο σεβασμό στη νομιμότητα και τα δικαιώματα όλων των εμπλεκομένων». Ο Συνήγορος του Πολίτη επέστρεψε στην ΕΛ.ΑΣ. την ΕΔΕ που πραγματοποιήθηκε σχετικά με τη γυναικοκτονία της Κυριακής Γρίβα έξω από το Αστυνομικό Τμήμα Αγίων Αναργύρων την 1η Απριλίου 2024. Σύμφωνα με τον Ant1, ο Συνήγορος του Πολίτη διαπίστωσε σοβαρές ελλείψεις. Η δικηγόρος της μητέρας της Κυριακής, Έλενα Τζούλη, μίλησε σήμερα (30.5) στον Ant1 και την εκπομπή «Καλημέρα Ελλάδα». «Η επιλογή αυτή εκ μέρους της ανεξάρτητης αρχής του Συνηγόρου του Πολίτη, είναι κάτι που δεν συμβαίνει συχνά σε αντίστοιχες υποθέσεις. Αποδεικνύει αυτό που ισχυριζόμαστε εδώ και καιρό: ότι διαπράττεται εγκληματική κωλυσιεργία και ότι γίνεται προσπάθεια να προστατευτούν πρόσωπα, από τον καταλογισμό ποινικών ευθυνών. Ο Συνήγορος του Πολίτη στην απόφαση επιστροφής της δικογραφίας, αναφέρει ότι σκοπός της επιστροφής είναι αυτή να συμπληρωθεί για περαιτέρω παραπτώματα και για περαιτέρω πρόσωπα στο πλαίσιο διενέργειας νέας πειθαρχικής ανάκρισης», είπε αρχικά η δικηγόρος και πρόσθεσε: «Το λέω ανοιχτά: οι ελλείψεις έχουν να κάνουν με απόπειρες συγκάλυψης ευθυνών. Όποιοι νομίζουν ότι ο καταλογισμός θα περιοριστεί στους 3 χαμηλόβαθμους παρόντες αστυνομικούς, πλανώνται πλάνην οικτράν, διότι υπάρχουν ποινικές ευθύνες και στα υψηλά στρώματα. Και αναφέρομαι στις αρχές που έπρεπε να σφαγιαστεί μια κοπέλα κατ’ αυτόν τον απαίσιο τρόπο, για να λογοδοτήσουν που προστάτευαν και κάλυπταν π.χ. έναν αστυνομικό προς απόταξη, ή εν πάση περιπτώσει του επέτρεπαν να συνεχίζει να υπηρετεί. Μία ακόμα μορφή της απαράδεκτης κωλυσιεργίας η οποία διαπράττεται είναι ότι ακόμα εκκρεμεί η ψυχιατρική πραγματογνωμοσύνη του δράστη, ο οποίος επικαλείται ψυχική διαταραχή, αλλά εκκρεμεί και η περισυλλογή και αξιοποίηση πολλών ακόμα χρήσιμων αποδεικτικών στοιχείων. Όλη αυτή η κατάσταση έχει οδηγήσει στο απόλυτο αδιέξοδο τη μητέρα της Κυριακής, η οποία μιλώντας ευγενικά και ήρεμα, έφτασε στο σημείο να παρακαλά δημόσια τις αρχές να επισπεύσουν την απόδοση δικαιοσύνης».",https://www.athensvoice.gr/images/1074x600/1/jpg/files/2024-05-30/gynakoktonia-kyriakhs-griva-agioi-anargyroi.jpg,2024,5,30
https://www.athensvoice.gr/epikairotita/ellada/852185/gunaikoktonia-kuriakis-griva-elleipseis-stin-ede-diapistonei-o-stp/,Ελλείψεις στην ΕΔΕ της ΕΛ.ΑΣ. για τη γυναικοκτονία της Κυριακής Γρίβα διαπιστώνει ο Συνήγορος του Πολίτη,2024-05-30,05:56:00,Ελλαδα,Newsroom,Γυναικοκτονία Κυριακής Γρίβα: Ελλείψεις στην ΕΔΕ διαπιστώνει ο Συνήγορος του Πολίτη - Τι υποστηρίζει η συνήγορος της μητέρας της 28χρονης,Για «απόπειρα συγκάλυψης ευθυνών» κάνει λόγο η συνήγορος της μητέρας της 28χρονης,"Ο Συνήγορος του Πολίτη επέστρεψε στην ΕΛ.ΑΣ. την ΕΔΕ που πραγματοποιήθηκε σχετικά με τη γυναικοκτονία της Κυριακής Γρίβα έξω από το Αστυνομικό Τμήμα Αγίων Αναργύρων την 1η Απριλίου 2024. Σύμφωνα με τον Ant1, ο Συνήγορος του Πολίτη διαπίστωσε σοβαρές ελλείψεις. Η δικηγόρος της μητέρας της Κυριακής, Έλενα Τζούλη, μίλησε σήμερα (30.5) στον Ant1 και την εκπομπή «Καλημέρα Ελλάδα». «Η επιλογή αυτή εκ μέρους της ανεξάρτητης αρχής του Συνηγόρου του Πολίτη, είναι κάτι που δεν συμβαίνει συχνά σε αντίστοιχες υποθέσεις. Αποδεικνύει αυτό που ισχυριζόμαστε εδώ και καιρό: ότι διαπράττεται εγκληματική κωλυσιεργία και ότι γίνεται προσπάθεια να προστατευτούν πρόσωπα, από τον καταλογισμό ποινικών ευθυνών. Ο Συνήγορος του Πολίτη στην απόφαση επιστροφής της δικογραφίας, αναφέρει ότι σκοπός της επιστροφής είναι αυτή να συμπληρωθεί για περαιτέρω παραπτώματα και για περαιτέρω πρόσωπα στο πλαίσιο διενέργειας νέας πειθαρχικής ανάκρισης», είπε αρχικά η δικηγόρος και πρόσθεσε: «Το λέω ανοιχτά: οι ελλείψεις έχουν να κάνουν με απόπειρες συγκάλυψης ευθυνών. Όποιοι νομίζουν ότι ο καταλογισμός θα περιοριστεί στους 3 χαμηλόβαθμους παρόντες αστυνομικούς, πλανώνται πλάνην οικτράν, διότι υπάρχουν ποινικές ευθύνες και στα υψηλά στρώματα. Και αναφέρομαι στις αρχές που έπρεπε να σφαγιαστεί μια κοπέλα κατ’ αυτόν τον απαίσιο τρόπο, για να λογοδοτήσουν που προστάτευαν και κάλυπταν π.χ. έναν αστυνομικό προς απόταξη, ή εν πάση περιπτώσει του επέτρεπαν να συνεχίζει να υπηρετεί. Μία ακόμα μορφή της απαράδεκτης κωλυσιεργίας η οποία διαπράττεται είναι ότι ακόμα εκκρεμεί η ψυχιατρική πραγματογνωμοσύνη του δράστη, ο οποίος επικαλείται ψυχική διαταραχή, αλλά εκκρεμεί και η περισυλλογή και αξιοποίηση πολλών ακόμα χρήσιμων αποδεικτικών στοιχείων. Όλη αυτή η κατάσταση έχει οδηγήσει στο απόλυτο αδιέξοδο τη μητέρα της Κυριακής, η οποία μιλώντας ευγενικά και ήρεμα, έφτασε στο σημείο να παρακαλά δημόσια τις αρχές να επισπεύσουν την απόδοση δικαιοσύνης».",https://www.athensvoice.gr/images/1074x600/png/files/gynaikoktonia_kyriakis_griva_synigoros_politi_elleipseis_ede.png,2024,5,30
https://www.athensvoice.gr/epikairotita/politiki-oikonomia/850510/floridis-gia-gunaikoktonia-sto-menidi-giati-den-kratithike-o-50hronos/,Γιώργος Φλωρίδης: Γιατί δεν κρατήθηκε ο γυναικοκτόνος μετά την τελευταία καταγγελία της 40χρονης στο Μενίδι,2024-05-20,09:10:16,Πολιτικη & Οικονομια,Newsroom,Γιώργος Φλωρίδης: Ο υπουργός Δικαιοσύνης για την υπόθεση της γυναικοκτονίας στο Μενίδι και τις καταγγελίες για ενδοοικογενειακή βία,"«Οι δικαστές πρέπει να προσαρμοστούν στα νέα νομοθετικά δεδομένα», υπογραμμίζει ο υπουργός Δικαιοσύνης","O υπουργός Δικαιοσύνης, Γιώργος Φλωρίδης, απάντησε σήμερα (20.5) για τους λόγους που είχε αφεθεί ελεύθερος ο 50χρονος γυναικοκτόνος στο Μενίδι, παρότι στις 7 Μαΐου είχε συλληφθεί με τη διαδικασία του αυτοφώρου, μετά την καταγγελία της 40χρονης εν διαστάσει συζύγου του για ενδοοικογενειακή βία. «Τι προβλέψαμε στις περιπτώσεις του Αυτοφώρου; Ότι όταν ένας άνθρωπος προσάγεται στον εισαγγελέα με τη διαδικασία του Αυτοφώρου, να μπορεί το δικαστήριο να τον κρατήσει για 3 ημέρες. Πήγε στις 7 του μηνός, ο Εισαγγελέας έκανε το κατηγορητήριο στις 8 του μήνα και μπορούσε να κρατηθεί μέχρι τις 11 Μαΐου. Στις 7 του μηνός κατατέθηκε η μήνυση, 8 του μηνός ο εισαγγελέας κάνει κατηγορητήριο, το δικαστήριο επειδή δεν έχει την ιατροδικαστική έκθεση και επειδή δεν έχει κληθεί η παθούσα, αναβάλλει την δίκη. Αν οριζόταν η ημερομηνία έως τις 11 του μηνός, θα έπρεπε ο εισαγγελέας να φροντίσει να έρθει η ιατροδικαστική έκθεση και να κληθεί η παθούσα. Εμείς νομοθετήσαμε ότι σε αυτές τις περιπτώσεις, που ο κατηγορούμενος μπορεί να ζητήσει τριήμερη αναβολή, να μπορεί το δικαστήριο να αποφασίσει την κράτηση του για τρεις ημέρες. Δεν κρατήθηκε, γιατί το δικαστήριο έβαλε ημερομηνία δικασίμου που υπερέβαινε τις τρεις ημέρες» είπε στην τηλεόραση του Ant1 ο Γιώργος Φλωρίδης. Ο υπουργός Δικαιοσύνης πρόσθεσε: «Εμείς νομοθετήσαμε την κράτηση του για τρεις ημέρες. Η Πολιτεία αυτό αποφάσισε και αυτό σημαίνει ότι αν η δίκη γίνει μέσα στο τριήμερο: ο κατηγορούμενος είναι στο κρατητήριο, η έκθεση του ιατροδικαστή είναι στον φάκελο της υπόθεσης και η καταγγέλλουσα έχει κληθεί ως μάρτυρας στο δικαστήριο. Αν ο δικαστής έκανε σωστά την δουλειά του, αν αξιολόγησε σωστά το υλικό, πρέπει να το κρίνουν οι ανώτεροι του» και συνέχισε τονίζοντας ότι «οι δικαστές πρέπει να προσαρμοστούν στα νέα νομοθετικά δεδομένα. Δεν ξέρω και θα ήταν λάθος μου να πω αν υπάρχει κάποια έρευνα για τον δικαστή». Επιπλέον, είπε ότι ο ορισμός των τριών ημερών για την κράτηση και ο περιορισμός του χρόνου για τα αυτόφωρα αδικήματα προβλέπεται στο άρθρο 6 του Συντάγματος. Ο Γιώργος Φλωρίδης σημείωσε ακόμη: «Μαζί με τον Ποινικό Κώδικα ψηφίσαμε ένα κεφάλαιο ολόκληρο για τις διατάξεις της ενδοοικογενειακής βίας. Έχουμε ψηφίσει μια διάταξη που λέει ότι οι επαγγελματίες υγείας: πχ. γιατρός, νοσηλευτής, ψυχολόγος, κοινωνικός λειτουργός, που έχουν μπροστά τους ένα περιστατικό ενδοοικογενειακής βίας θα έχουν ασυλία αν αναφέρουν στις Αρχές το περιστατικό, καθώς μέχρι τώρα τι γινόταν; Τους έκανε μήνυση ο φερόμενος ως δράστης και έπρεπε να τρέχουν στον εισαγγελέα... Η Δικαιοσύνη είναι το τελευταίο καταφύγιο ενός ανθρώπου που κινδυνεύει από κάποιον συνάνθρωπο του. Αλίμονο αν από κάποιες περιπτώσεις χάσει κάποιος την εμπιστοσύνη του. Κάθε ημέρα εκδίδονται χιλιάδες δικαστικές αποφάσεις και οι δικαστές προσπαθούν να κάνουν τη δουλειά τους με ένα μεγάλο φορτίο υποθέσεων που καλούνται να διαχειριστούν. Τα τελευταία απασχόλησαν την επικαιρότητα αποφάσεις δικαστηρίων που έτυχαν της αποδοχής του κόσμου και άλλες όχι. Η Δικαιοσύνη έχει στον οργανισμό της το σύστημα αν έγινε κάτι λάθος να διορθώνεται, όπως πχ. με την απόφαση για το Μάτι, όπου ανώτερος εισαγγελικός λειτουργός έκρινε ότι η εκδίκαση δεν έγινε σωστά και η δίκη πρέπει να ξαναγίνει». Διαβάστε περισσότερα για τη Γυναικοκτονία στο Μενίδι",https://www.athensvoice.gr/images/1074x600/jpg/files/2024-05-20/floridis_gynaikoktonia_menidi_kratisi_50xronou_endooikogeneiaki_via.jpg,2024,5,20
https://www.athensvoice.gr/epikairotita/ellada/850461/gunaikoktonia-menidi-apologeitai-simera-o-50hronos/,Γυναικοκτονία Μενίδι: Απολογείται σήμερα ο 50χρονος,2024-05-20,05:02:10,Ελλαδα,Newsroom,Γυναικοκτονία στο Μενίδι: Σήμερα η απολογία του 50χρονου που σκότωσε την εν διαστάσει σύζυγό του - Κυνικός και αμετανόητος,Κυνικός και αμετανόητος στην ομολογία του,"Απολογείται σήμερα (20.5) για τη γυναικοκτονία στο Μενίδι ο 50χρονος που ομολόγησε ότι σκότωσε την 40χρονη εν διαστάσει σύζυγό του το πρωί της περασμένης Πέμπτης. Ήδη την Παρασκευή σε βάρος του γυναικοκτόνου ασκήθηκε ποινική δίωξη για ανθρωποκτονία από πρόθεση σε ήρεμη ψυχική κατάσταση, παράνομη οπλοφορία και οπλοχρησία. Ο 50χρονος συνελήφθη το απόγευμα της περασμένης Πέμπτης στη Φυλή και ομολόγησε με κυνισμό το έγκλημά του, περιγράφοντας: «ξύπνησα το πρωί και πήγα στο συγκεκριμένο σημείο γιατί ήξερα ότι περνάει από εκεί στις 5.30 το πρωί. Όταν την είδα έβγαλα το μαχαίρι και άρχισα να τη μαχαιρώνω. Στη συνέχεια έφυγα με τα πόδια και πήγα σε ένα ξενοδοχείο. Έκατσα λίγο εκεί και μετά έφυγα». Ο 50χρονος φέρεται ακόμη να υποστήριξε: «δεν άντεχα να βλέπω τον γκόμενο της να οδηγά το αμάξι μου. Εγώ δούλευα και εκείνη μου έτρωγε τα λεφτά. Χθες το πήρα απόφαση να σκοτώσω την γυναίκα μου. Να κάνω εγώ δύο δουλειές για να μου τα τρώει; Ήξερα την ώρα που θα φύγει από το σπίτι. Της έστησα καρτέρι και τη μαχαίρωσα. Μετά πήγα σε ένα ξενοδοχείο όπου έμεινα περίπου δύο ώρες. Στη συνέχεια βγήκα. Ήπια μερικές μπύρες μέχρι που με εντόπισαν οι αστυνομικοί στην οικοδομή». Βίντεο ντοκουμέντο έχει καταγράψει λίγα δευτερόλεπτα πριν από τη γυναικοκτονία στο Μενίδι έχει καταγράψει τη στιγμή που ο 50χρονος δράστης εντοπίζει και πλησιάζει την εν διαστάσει σύζυγό του. Δευτερόλεπτα μετά ο δράστης βγάζει το μαχαίρι και μαχαιρώνει 15 φορές την άτυχη 40χρονη σε όλο της το σώμα. Η γυναίκα θα σωριαστεί νεκρή στο έδαφος με τον δράστη να αφήνει πάνω στο σώμα της το μαχαίρι και να φεύγει από το σημείο της γυναικοκτονίας. Η δικηγόρος της οικογένειας της 40χρονης, Βούλα Δημητριάδου, μίλησε στο «Χαμογέλα και Πάλι» για τη νέα υπόθεση γυναικοκτονίας που έχει συγκλονίσει το πανελλήνιο. «Αντιλαμβάνεστε ότι τα δύο παιδιά έχουν υποστεί και τα ίδια κακοποίηση από τον πατέρα τους. Τα παιδιά έχουν φτάσει στην γενέτειρα της μητέρας τους, όπου θα λάβει χώρα η κηδεία. Έχουν συσσωρευτεί πολλά στις ψυχές αυτών των παιδιών διότι δεν είναι μεμονωμένο περιστατικό αλλά ήταν μία κατ’ εξακολούθηση κακή συμπεριφορά. Θα πάρει πολύ καιρό με ειδικούς επιστήμονες και με την υποστήριξη και προστασία του οικείου περιβάλλοντος προκειμένου αυτά τα παιδιά να μπορέσουν να σταθούν στα πόδια τους, να σβήσουν από το οπτικό πεδίο τους αλλά και από την ψυχή τους, τις σκηνές βίας», δήλωσε αρχικά. Για το γεγονός ότι η κόρη της 40χρονης είδε το άψυχο σώμα της μητέρας της, επισήμανε: «Κλήθηκε να αναγνωρίσει κιόλας μέσα από το διαδίκτυο και από τη συγκεκριμένη φωτογραφία που κειτόταν η μητέρα, ότι ήταν η μητέρα της. Aντιλαμβάνεστε το σοκ που υπέστη αυτό το παιδί; Όταν αντικρίζεις μία τέτοια εικόνα, και μάλιστα καταμεσής του δρόμου, και επί 5 ώρες μέσα στον δρόμο, με ένα μαχαίρι καρφωμένο στην κοιλιά. Θυμώνω όταν αναφέρομαι σε αυτές τις καθυστερήσεις, στο να έρθει να γίνει μια ιατροδικαστική αυτοψία». Διαβάστε επίσης → Η έκτη γυναικοκτονία…",https://www.athensvoice.gr/images/1074x600/jpg/files/2024-05-20/gynaikoktonia_menidi_apologeitai_simera_o_50xronos.jpg,2024,5,20
https://www.athensvoice.gr/epikairotita/ellada/850561/gunaikoktonia-sto-menidi-sti-fulaki-o-50hronos/,Στη φυλακή ο 50χρονος δράστης της γυναικοκτονίας στο Μενίδι,2024-05-20,12:16:18,Ελλαδα,Newsroom,Γυναικοκτονία στο Μενίδι: Στη φυλακή ο 50χρονος για τη δολοφονία της εν διαστάσει συζύγου - Δήλωσε μετανιωμένος για την πράξη του.,Ομολόγησε την πράξη του - Δηλώνει μετανιωμένος,"Στη φυλακή οδηγείται μετά την απολογία του ο 50χρονος κατηγορούμενος για τη δολοφονία της εν διαστάσει συζύγου του με πολλαπλές μαχαιριές στο Μενίδι. Ο δράστης του αποτρόπαιου εγκλήματος που απολογήθηκε για την κατηγορία της ανθρωποκτονίας από πρόθεση σε ήρεμη ψυχική κατάσταση, παράνομη οπλοφορία και οπλοχρησία, φέρεται ενώπιον της 28ης ανακρίτριας να δήλωσε μετανιωμένος για την πράξη του την οποία φέρεται να ομολόγησε στην δικαστική λειτουργό, όπως έκανε και στους αστυνομικούς λίγο μετά την σύλληψη του. Σύμφωνα με την δικογραφία, ο 50χρονος, που είχε καταγγελθεί τουλάχιστον τρεις φορές για ενδοοικογενειακή βία από το θύμα, έστησε καρτέρι θανάτου στην 40χρονη γυναίκα και όταν την είδε την πλησίασε και άρχισε να την χτυπά με το μαχαίρι που είχε μαζί του, αφήνοντάς τη, αιμόφυρτη. Ανακρίτρια και εισαγγελέας έκριναν με το πέρας της απολογίας, προσωρινά κρατούμενο τον κατηγορούμενο.",https://www.athensvoice.gr/images/1074x600/jpg/files/2024-05-20/menidi-fylaki.jpg,2024,5,20
https://www.athensvoice.gr/epikairotita/ellada/850334/gunaikoktonia-menidi-o-50hronos-eihe-pei-oti-tha-ti-skotosei/,Μενίδι: «Είχε πει ότι θα τη σκοτώσει» είπε ο ξάδερφος της 40χρονης - Ψυχολογικό σοκ έχει υποστεί η κόρη της,2024-05-18,09:28:35,Ελλαδα,Newsroom,Γυναικοκτονία Μενίδι: O 50χρονος είχε πει ότι θα τη σκοτώσει - Απολογείται τη Δευτέρα ο δράστης,Αμετανόητος ο 50χρονος γυναικοκτόνος,"Αμετανόητος παραμένει ο 50χρονος που κατηγορείται πως δολοφόνησε με 17 μαχαιριές την πρώην σύντροφο του σε κεντρικό δρόμο στο Μενίδι τα ξημερώματα της Πέμπτης (17.5). «Τη σκότωσα και δεν το μετανιώνω», ανέφερε στους αστυνομικούς ο 50χρονος οικοδόμος, ο οποίος σήμερα αναμένεται να μεταχθεί ενώπιον των εισαγγελικών αρχών με τη δικογραφία που έχει σχηματισθεί σε βάρος του για τη γυναικοκτονία. Νεότερες πληροφορίες αναφέρουν ότι η γυναίκα που βρέθηκε νεκρή στη μέση του δρόμου με ένα μαχαίρι καρφωμένο πάνω της είχε 15 μαχαιριές στο σώμα της από τα χτυπήματα του δράστη. «Ήξερα ότι περνάει από εκεί. Την είδα, την πλησίασα και τη μαχαίρωσα». Αυτά ήταν τα λόγια του 50χρονου Αλβανού οικοδόμου στους αστυνομικούς του Τμήματος Ανθρωποκτονιών, μετά τη σύλληψή του, για τη δολοφονία της εν διαστάσει συζύγου του στο Μενίδι. Σύμφωνα με αρμόδιες πηγές ενημέρωσης, ο καθ' ομολογίαν δολοφόνος της 40χρονης Ενκελέιντα εμφανίστηκε από την πρώτη στιγμή κυνικός και ψύχραιμος.  Ο 50χρονος φέρεται να είχε εμμονή μαζί της, και όσον αφορά το κίνητρο της δολοφονίας φέρεται να υποστήριξε: «Δεν άντεχα να βλέπω τον γκόμενό της. Οδηγούσε το αυτοκίνητό μου, εγώ έκανα δύο δουλειές». Ο ξάδερφος της άτυχης γυναίκας σε δηλώσεις του ανέφερε πως ο δράστης είχε πει στην 40χρονη ότι αν εμφανιστεί στο δικαστήριο θα την σκοτώσει» Η δικηγόρος της οικογένειας της 40χρονης, Βούλα Δημητριάδου, μίλησε στο «Χαμογέλα και Πάλι» για την νέα υπόθεση γυναικοκτονίας που έχει συγκλονίσει το πανελλήνιο. «Αντιλαμβάνεστε ότι τα δύο παιδιά έχουν υποστεί και τα ίδια κακοποίηση από τον πατέρα τους. Τα παιδιά έχουν φτάσει στην γενέτειρα της μητέρας τους, όπου θα λάβει χώρα η κηδεία. Έχουν συσσωρευτεί πολλά στις ψυχές αυτών των παιδιών διότι δεν είναι μεμονωμένο περιστατικό αλλά ήταν μία κατ’ εξακολούθηση κακή συμπεριφορά. Θα πάρει πολύ καιρό με ειδικούς επιστήμονες και με την υποστήριξη και προστασία του οικείου περιβάλλοντος προκειμένου αυτά τα παιδιά να μπορέσουν να σταθούν στα πόδια τους, να σβήσουν από το οπτικό πεδίο τους αλλά και από την ψυχή τους, τις σκηνές βίας», δήλωσε αρχικά. Για το γεγονός ότι η κόρη της 40χρονης είδε το άψυχο σώμα της μητέρας της, επισήμανε: «Κλήθηκε να αναγνωρίσει κιόλας μέσα από το διαδίκτυο και από την συγκεκριμένη φωτογραφία που κειτόταν η μητέρα, ότι ήταν η μητέρα της. Aντιλαμβάνεστε το σοκ που υπέστη αυτό το παιδί; Όταν αντικρίζεις μία τέτοια εικόνα, και μάλιστα καταμεσής του δρόμου, και επί 5 ώρες μέσα στον δρόμο, με ένα μαχαίρι καρφωμένο στην κοιλιά. Θυμώνω όταν αναφέρομαι σε αυτές τις καθυστερήσεις, στο να έρθει να γίνει μια ιατροδικαστική αυτοψία».",https://www.athensvoice.gr/images/1074x600/jpg/files/2024-05-18/ginaikoktonia_menidi.jpg,2024,5,18
https://www.athensvoice.gr/epikairotita/ellada/850345/gunaikoktonia-menidi-video-ligo-prin-skotosei-ti-40hroni/,Μενίδι: Η στιγμή που ο δολοφόνος συναντά την 40χρονη πρώην σύζυγό του λίγο πριν τη σκοτώσει,2024-05-18,12:31:00,Ελλαδα,Newsroom,Γυναικοκτονία Μενίδι: Βίντεο λίγο πριν σκοτώσει τη 40χρονη - Ο 50χρονος είχε στήσει καρτέρι στο θύμα του,Νέο βίντεο στη δημοσιότητα με τον 50χρονο που είχε στήσει καρτέρι στο θύμα του,"Βίντεο ντοκουμέντο έχει καταγράψει λίγα δευτερόλεπτα πριν από τη γυναικοκτονία στο Μενίδι έχει καταγράψει τη στιγμή που ο 50χρονος δράστης εντοπίζει και πλησιάζει την εν διαστάσει σύζυγό του. Δευτερόλεπτα μετά ο δράστης βγάζει το μαχαίρι και μαχαιρώνει 15 φορές την άτυχη 40χρονη σε όλο της το σώμα. Η γυναίκα θα σωριαστεί νεκρή στο έδαφος με τον δράστη να αφήνει πάνω στο σώμα της το μαχαίρι και να φεύγει από το σημείο της γυναικοκτονίας. «Ήξερα ότι περνάει από εκεί. Την είδα, την πλησίασα και τη μαχαίρωσα». Αυτά ήταν τα λόγια του 50χρονου Αλβανού οικοδόμου στους αστυνομικούς του Τμήματος Ανθρωποκτονιών, μετά τη σύλληψή του, για τη δολοφονία της εν διαστάσει συζύγου του στο Μενίδι. Σύμφωνα με αρμόδιες πηγές ενημέρωσης, ο καθ' ομολογίαν δολοφόνος της 40χρονης Ενκελέιντα εμφανίστηκε από την πρώτη στιγμή κυνικός και ψύχραιμος. Ο 50χρονος φέρεται να είχε εμμονή μαζί της, και όσον αφορά το κίνητρο της δολοφονίας φέρεται να υποστήριξε: «Δεν άντεχα να βλέπω τον γκόμενό της. Οδηγούσε το αυτοκίνητό μου, εγώ έκανα δύο δουλειές». Ο ξάδερφος της άτυχης γυναίκας σε δηλώσεις του ανέφερε πως ο δράστης είχε πει στην 40χρονη ότι αν εμφανιστεί στο δικαστήριο θα την σκοτώσει» Η δικηγόρος της οικογένειας της 40χρονης, Βούλα Δημητριάδου, μίλησε στο «Χαμογέλα και Πάλι» για την νέα υπόθεση γυναικοκτονίας που έχει συγκλονίσει το πανελλήνιο. «Αντιλαμβάνεστε ότι τα δύο παιδιά έχουν υποστεί και τα ίδια κακοποίηση από τον πατέρα τους. Τα παιδιά έχουν φτάσει στην γενέτειρα της μητέρας τους, όπου θα λάβει χώρα η κηδεία. Έχουν συσσωρευτεί πολλά στις ψυχές αυτών των παιδιών διότι δεν είναι μεμονωμένο περιστατικό αλλά ήταν μία κατ’ εξακολούθηση κακή συμπεριφορά. Θα πάρει πολύ καιρό με ειδικούς επιστήμονες και με την υποστήριξη και προστασία του οικείου περιβάλλοντος προκειμένου αυτά τα παιδιά να μπορέσουν να σταθούν στα πόδια τους, να σβήσουν από το οπτικό πεδίο τους αλλά και από την ψυχή τους, τις σκηνές βίας», δήλωσε αρχικά. Για το γεγονός ότι η κόρη της 40χρονης είδε το άψυχο σώμα της μητέρας της, επισήμανε: «Κλήθηκε να αναγνωρίσει κιόλας μέσα από το διαδίκτυο και από την συγκεκριμένη φωτογραφία που κειτόταν η μητέρα, ότι ήταν η μητέρα της. Aντιλαμβάνεστε το σοκ που υπέστη αυτό το παιδί; Όταν αντικρίζεις μία τέτοια εικόνα, και μάλιστα καταμεσής του δρόμου, και επί 5 ώρες μέσα στον δρόμο, με ένα μαχαίρι καρφωμένο στην κοιλιά. Θυμώνω όταν αναφέρομαι σε αυτές τις καθυστερήσεις, στο να έρθει να γίνει μια ιατροδικαστική αυτοψία».",https://www.athensvoice.gr/images/1074x600/jpg/files/2024-05-18/gynaikoktonia_menidi.jpg,2024,5,18
https://www.athensvoice.gr/epikairotita/ellada/850313/gunaikoktonia-mia-lexi-tafos-omadikos/,«Γυναικοκτονία». Μια λέξη τάφος ομαδικός,2024-05-17,19:10:29,Ελλαδα,Ελισάβετ Παπαδοπούλου,"Γυναικοκτονία: Το τελευταίο περιστατικό στο Μενίδι, η εκπαίδευση των αγοριών και η ανάγκη καθιέρωσης του όρου στο ποινικό δίκαιο","Πλέον είναι απαραίτητο, πρέπει να κατανοηθούν τα αίτια. Απαιτείται να σταματήσουμε να εκπαιδεύουμε τα αγόρια όπως εκπαιδεύτηκαν οι πατεράδες τους. Να τους βοηθήσουμε να κατέβουν από το βάθρο τους","«Τον ενοχλούσε που η πρώην σύντροφος του είχε προχωρήσει τη ζωή της. Δεν μπορούσε να το δεχθεί, αφού επί σειρά ετών ο ίδιος έκανε κουμάντο στη ζωή της ίδιας και των παιδιών τους και ήταν κάτι που δεν μπορούσε να το δεχθεί», ανέφερε αξιωματικός που συμμετείχε στην υπόθεση της γυναικοκτονίας στο Μενίδι, όπως αναφέρει στο σχετικό άρθρο του ο Γιώργος Σόμπολος. Γιατί το αναφέρω; Επειδή υπάρχουν επιχειρήματα ένθεν κακείθεν, για το κατά πόσο είναι σκόπιμο, αν υπάρχει δηλαδή κάποια αξία στο να κατηγοριοποιηθεί ξεχωριστά ως «γυναικοκτονία» το έγκλημα της δολοφονίας μιας γυναίκας από τον άντρα  νυν ή πρώην σύντροφό της. Στο σημείο αυτό να αναφέρω ότι αρχικά ήμουν αντίθετη στην καθιέρωση ενός τέτοιου ορισμού για τα θύματα γυναίκες που έπεφταν νεκρές από το χέρι του συντρόφου τους. Ο λόγος ήταν διπλός. Πρώτον θεώρησα ότι νομικά το έγκλημα καλύπτεται από τις ήδη υπάρχουσες διατάξεις του ποινικού κώδικα περί ανθρωποκτονίας. Δεύτερον θεώρησα εξόχως ταπεινωτικό το να κατηγοριοποιούνται οι γυναίκες σε μια δεξαμενή υποψήφιων θυμάτων. Δεν το δεχόμουν. Δεν μπορούσα να δεχτώ ότι τα πιο δυνατά ανθρώπινα πλάσματα, όχι κατ’ ανάγκη δυνατά μυϊκά -εκεί υπερτερούν οι άντρες-, αλλά ανθεκτικά, προσαρμοστικά, ευέλικτα, πολυπράγμονα θα έπρεπε να υποστούν την ταμπέλα του θύματος. Σκεφτόμουν και τις δολοφονημένες. Κάθε φορά αναζητώ πληροφορίες για το θύμα. Όλες τους γυναίκες με περηφάνεια, γυναίκες που είχαν πάρει τη ζωή τους στα χέρια τους. Εργαζόμενες γυναίκες, κάποιες από αυτές μεγάλωναν και παιδιά ανάμεσα στην κούραση και το μεροκάματο. Έπρεπε να συντηρήσουν σπίτι, να ανταπεξέλθουν στα έξοδα, και πάλι γυναίκες ήταν αυτές που τις συνέτρεχαν. Μανάδες, αδερφές, φιλενάδες. Μια δεξαμενή απ’ όπου κάθε φορά ανασύρονταν όχι μόνο κουράγια, αλλά πρακτικά πράγματα, ευκολίες από αυτές που μόνο γυναίκες ξέρουν να προσφέρουν και δεν περνάνε καν από το μυαλό των αντρών. Να σου κρατήσω το παιδί, να σου φτιάξω ένα φαγάκι, να σου ψήσω έναν καφέ, να σου δανείσω ένα φουστάνι να γίνεις όμορφη, να νιώσεις πιο καλά. Οι πατεράδες είναι κι αυτοί εκεί όταν κακοπερνούν τα παιδιά τους, μερικές φορές συναισθηματικά πιο πολύ από τις μανάδες, μα ο πόνος τους για το παιδί τους που κακοπερνάει είναι ένας πόνος συμπαγής, είναι ένας πόνος που τον λυπάσαι πιο πολύ κι από τον πόνο του παιδιού. Ένας πόνος που δεν ξέρει πώς να ψηλαφήσει τον ξένο πόνο και ας είναι του παιδιού του. Είναι αντρικό κουσούρι αυτό. Η αναδίπλωση στον εαυτό. Στο καλό και το κακό. Να μην ξέρουν να το επικοινωνήσουν. Οι χειρότεροι από αυτούς κάθε προκοπή στο σπίτι τους την κάνουν καυχησιά. Έπιπλα και κόρες και γυναίκες να τους ακολουθούν όπως τον κόκορα, το φλογισμένο λειρί να εξέχει και να μην ξέρεις πότε είναι η χαρά του ιδιοκτήτη, πότε ο θυμός του αφέντη που πλέον τα βρίσκει ζόρικα. Οι πιο καλοί είναι αυτοί οι εύθραυστοι πατεράδες που έχουμε κατά νου, πιο μοναχικοί από τις μανάδες μας, πιο λιγόλογοι, πιο εσωτερικοί, αμήχανοι με τις γυναικείες μας ανάγκες, ένα βήμα πίσω, διστακτικοί μπροστά στο φύλο μας. Όταν περάσουν τα ζόρια, τα θηλυκά θα μοιραστούν στις φιλενάδες, χαμηλόφωνες ή τρανταχτές ανάλογα με την περίσταση, κουρνιασμένες ή φανταχτερές, θα αλλάξουν λόγια, γέλια και δάκρυα, κοροϊδίες, και  παρηγοριές, θα ανοίξουν και θα κλείσουν όπως τα έντομα μεσ’ τα φτερά τους, θα τινάξουν από πάνω τους τη σκόνη και τον χρόνο, θα γιατροπορευτούν. Του άντρα όμως ο πόνος θα μείνει. Όπως θα μείνει και η ατίμωση. Και ο θυμός. Και το ρεζιλίκι. Δεν είναι θέμα γονιδιακό. Είναι θέμα εκπαίδευσης. Έχει να κάνει με το άνοιγμα στον κόσμο. Όπου η εξουσία είναι μεγάλη, το άνοιγμα στον κόσμο είναι μικρό. Αν από κάτι κινδυνεύει η εξουσία, αυτό είναι η οικειότητα. Επειδή η οικειότητα δίνει την παραπάνω πληροφορία, αυτήν που φοβάται αυτός που ασκεί εξουσία. Ο εξουσιαστής πρέπει να διατηρήσει το κύρος του. Γι’ αυτό  οι άντρες δεν κλαίνε. Οι άντρες τα βγάζουν πέρα μόνοι τους. Δεν ανταλλάσσουν σώψυχα στα καφενεία. Δεν εκτονώνουν συναίσθημα. Κρατάνε και κρατάνε και κρατάνε. Στην πραγματικότητα το κλειστό στόμα περιφρουρεί την εξουσία, τη σκυτάλη της οποίας πήραν από τον πατέρα αλλά και τη μητέρα τους μεγαλώνοντας στην μέχρι τώρα πατριαρχική κοινωνία, όπου χώριζε τα ενήλικα μέλη της οικογένειας (πατέρα και μητέρα) σε εξουσιαστή και εξουσιαζόμενο. Ο εξουσιαστής με το κλειστό στόμα, αυτός που παρότι κάνει ότι διδάχθηκε, παρότι φέρεται σαν άντρας, βλέπει την εξουσία του να καταρρέει, μέσα από τον φόνο στην πραγματικότητα εκδικείται τον μοναδικό άνθρωπο που όσο υπήρχε στη ζωή του, τον καθιστούσε φορέα αυτής της εξουσίας. Χωρίς την γυναίκα του αυτός ο άντρας δεν είναι τίποτα. Δεν έχει πια εξουσία έναντι κανενός. Είναι ένας χαμένος. Και πάλι όμως δεν είναι τόσο χαμένος όσο φαίνεται. Κατάφερε, σκοτώνοντας, να δημιουργήσει μια ομάδα θυμάτων, μια ομάδα περήφανων γυναικών που τις έσπρωξε όλες μαζί στον όρο γυναικοκτονία, σαν σε ομαδικό τάφο.  Σε μια γενικότητα που ποτέ δεν θα  την είχαν δεχτεί, αυτές οι μοναδικές. Γι’ αυτό αρνιόμουν τον όρο γυναικοκτονία. Επειδή οι γυναίκες αυτές ήταν πολεμίστριες. Ωστόσο πλέον είναι απαραίτητο. Πρέπει να κατανοηθούν τα αίτια. Να αλλάξει η εκπαίδευση των αγοριών. Απαιτείται επειγόντως να σταματήσουμε να εκπαιδεύουμε τα αγόρια όπως εκπαιδεύτηκαν οι πατεράδες τους. Να τους βοηθήσουμε να κατέβουν από το βάθρο τους. Να τους βοηθήσουμε μ’ αυτή την κατανόηση που χρωστάμε σε όλους τους πλανημένους. Και για να γίνει αυτό, οι γυναίκες θα μπουν στον ομαδικό τάφο του όρου «γυναικοκτονία», πάνω από τον οποίο θα ξεκινήσει η αναμόρφωση των  αντρών, αυτών που επιτέλους θα ξεφορτωθούν τις αλυσίδες τους και δεν θα έχουν σαν ρόλο ύπαρξης το κουμάντο. ",https://www.athensvoice.gr/images/1074x600/jpg/files/2024-05-17/violence-against-women.jpg,2024,5,17
https://www.athensvoice.gr/epikairotita/ellada/850307/i-ekti-gunaikoktonia/,Η έκτη γυναικοκτονία…,2024-05-17,18:21:07,Ελλαδα,Μανίνα Ζουμπουλάκη,"Οι γυναικοκτονίες, οι προσπάθειες των θυμάτων να γλιτώσουν, τα λόγια των δραστών και οι ευθύνες της κοινωνίας","Τα ρεπορτάζ μετά τη σύλληψη του (τελευταίου) δολοφόνου της (πιο πρόσφατης) γυναικοκτονίας της 40χρονης στο Μενίδι είναι τόσο ανατριχιαστικά που δεν θα έπρεπε να τα αντέχουμε, ως κοινωνία…","Η 40χρονη γυναίκα από το Μενίδι πήγαινε και ξαναπήγαινε στην αστυνομία, έκανε καταγγελίες κατά του πρώην της για σωματική βία, βασανιστήρια, απειλές, εξύβριση, ζητούσε βοήθεια – η οποία βοήθεια προσφερόταν με το σταγονόμετρο, επειδή η μέση γυναίκα που απειλείται, «δεν είμαστε σίγουροι, μπορεί να τα δραματοποιεί, να είναι υπερβολική, ακόμα και υστερική». Δυστυχώς η «μέση» γυναίκα δικαιώνεται μετά την επίθεση, ή ακόμα χειρότερα, μετά τη δολοφονία της. Ο δράστης σπάνια είναι μουλωχτός, σπάνια αρπάζει ένα μαχαίρι από το πουθενά και σφάζει την γυναίκα (αν και, συμβαίνει κι αυτό κάποιες φορές…) Συνήθως έχει εκδηλώσει τις προθέσεις του με φωνή και αντάρα, συνήθως η γυναίκα ζει με τον φόβο για πολύ καιρό, μέχρι και για δεκαετίες, πριν νιώσει στην κυριολεξία το μαχαίρι στο λαιμό. Αν διαβάσετε/ακούσετε τι λένε οι δράστες, οι δηλώσεις τους μετά το φονικό είναι καρμπόν: «δεν άντεχα να ζω χωρίς εκείνη», «δεν μπορούσα να τη βλέπω με άλλον άντρα», «τρελαινόμουν που είχε γκόμενο και αυτός οδηγούσε το αμάξι μου», «αν δεν είναι με εμένα, δεν θα είναι με κανέναν», «μόνο νεκρή θα φύγει από εμένα», «θα μας χωρίσει ο θάνατος», «η ζωή μου δεν αξίζει χωρίς αυτήν» και πάει λέγοντας. Μερικές φορές οι δηλώσεις διαφοροποιούνται, μάλλον επειδή κάποιος δικηγόρος επιμένει στο «εν βρασμώ», για να καταδικαστεί τσάκα-τσάκα σε φυλάκιση (βαριά) ενός χρόνου ο δολοφόνος – οι περισσότεροι από τους γυναικοκτόνους, εκτίουν ποινές που λήγουν στην δεκαετία, το πολύ, είναι ζήτημα αν μένει στη φυλακή κανένας άντρας για πάνω από 5-6 χρόνια όταν έχει σκοτώσει μια γυναίκα. Ο 40άρης δηλαδή είναι έξω στα 47, άντε στα 50 του, το μόνο που έχει να κάνει είναι να γνωρίσει μια άλλη γυναίκα… και να πάρει το σωστό σουγιά. Στις δηλώσεις του, και καλά «εν βρασμώ ψυχής» δολοφόνου, ακούμε ότι «όλα θόλωσαν μέσα μου/μπροστά μου», «δεν ήξερα τι έκανα, με έπιασε τρέλα», «έχασα τον κόσμο», «δεν θυμάμαι τι έγινε», «ήταν σαν να μην ήμουν εγώ μέσα στο σώμα μου παρά κάποιος άλλος». Όλα αυτά είναι μπούρδες γιατί ένας κανονικός άνθρωπος όταν «χάνει τον κόσμο» ξαπλώνει μια ωρίτσα να συνέλθει, δεν αρπάζει σουγιά, τσεκούρι ή καραμπίνα να βγάλει από τη μέση τη γυναίκα που είναι απέναντί του. Ένας κανονικός άνθρωπος δεν αφήνει τον εαυτό του να παρασυρθεί από τον θυμό και να φτάσει σε φόνο. Όταν το κάνει, ΔΕΝ είναι άνθρωπος, πόσο μάλλον κανονικός. Και όχι, όλοι αυτοί που σκοτώνουν τις γυναίκες τους, συνήθως όταν οι γυναίκες τους απορρίψουν/αντικαταστήσουν/εγκαταλείψουν, όλοι αυτοί δεν είναι διανοητικά ασθενείς ώστε να τους λυπηθούμε. Είναι τέρατα, βαθιά κακομαθημένα σεξιστο-φασιστικά αγόρια που υπερ-στραβώσανε επειδή δεν έγινε το δικό τους, και τελικά είναι εγκληματίες. Θα έπρεπε να κλείνονται σε φυλακές και να μην βγαίνουν ποτέ, όχι μόνον για να τιμωρηθούν, αλλά και επειδή είναι επικίνδυνοι. Κάποιος που σκοτώνει τη γυναίκα του, την νυν ή πρώην, θα σκοτώσει ξανά – και τέλος πάντων δεν υπάρχει κανένας λόγος να «ξαναρχίζει τη ζωή του από την αρχή» ένας δολοφόνος, τη στιγμή που έκοψε το νήμα μιας άλλης ζωής με τα χεράκια του… Το 2023 δολοφονήθηκαν στην Ελλάδα 13 γυναίκες. Το 2022 οι δολοφονημένες ήταν 24. Τα «περιστατικά», όπως αναφέρονται στα δημοσιογραφικά σάιτ λες και είναι ασήμαντα, τα «περιστατικά» ξεπερνούν τα 10 κάθε χρόνο, με άλλα τόσα ή περισσότερα τα κρυφά. Τα «ατυχήματα». Οι γυναίκες που πέφτουν από σκάλες, βράχους, μπαλκόνια, παράθυρα, γκρεμούς και σκαλωσιές, αυτές που βρίσκονται νεκρές σε εξοχές, παραλίες, άλλους γκρεμούς, στα σπίτια τους ή σε σκοτεινά δρομάκια, αυτές που δολοφονούνται από αγνώστους ή γνωστούς αλλά ο θάνατός τους οφείλεται «σε απροσδιόριστες αιτίες». Τα μαχαιρώματα, οι πνιγμοί, στραγγαλισμοί, οι τουφεκισμοί, οι δολοφονίες με κλωτσιές, μπουνιές και άγριο ξύλο, στο 99% των περιπτώσεων είναι δουλειές συζύγων, εραστών, αρραβωνιαστικών, γκόμενων, νυν ή (συνηθέστερα) πρώην. Οι γυναίκες μετά από χρόνια κακοποίησης καταφέρνουν να ξεφύγουν, για να δολοφονηθούν μέσα σε σύντομο χρονικό διάστημα, συνήθως μόλις καταφέρνουν να σταθούν στα πόδια τους. Κάθε γυναικοκτονία πάει πίσω μια κοινωνία, άσχετα με το ποιος φορτώνεται την ευθύνη. Δεν είναι το θέμα αν φταίει ο Χ αστυνομικός ο οποίος δεν υποψιάστηκε το επικείμενο έγκλημα, ή οι δομές που δεν μπορούν να προστατέψουν τις πάρα πολλές γυναίκες που πέφτουν θύματα ενδοοικογενειακής βίας. Το θέμα είναι ότι είναι φοβερό, φριχτό και ασυγχώρητο, να έχουμε κάθε χρόνο (τόσες) γυναικοκτονίες στην Ελλάδα. Και άλλο ένα θέμα είναι να σφίξουν τα πράγματα, να γίνει πιο αυστηρή η νομοθεσία, ώστε να μην βγαίνει ΠΟΤΕ από την φυλακή ένας γυναικοκτόνος, ώστε να το σκέφτεται παραπάνω ο κάθε αφιονισμένος πριν «χάσει τον έλεγχο» και επιτεθεί σε μια γυναίκα…",https://www.athensvoice.gr/images/1074x600/jpg/files/2024-05-17/woman-abuse.jpg,2024,5,17
https://www.athensvoice.gr/epikairotita/ellada/850192/gunaikoktonia-menidi-poiniki-dioxi-gia-anthropoktonia-ston-50hrono/,Μενίδι: Ποινική δίωξη για ανθρωποκτονία σε ήρεμη ψυχική κατάσταση στον 50χρονο,2024-05-17,09:15:00,Ελλαδα,Γιώργος Σόμπολος,Γυναικοκτονία Μενίδι: Ποινική δίωξη για ανθρωποκτονία στον 50χρονο - Κυνικός και αμετανόητος ο γυναικοκτόνος,Κυνικός και αμετανόητος ο γυναικοκτόνος - Πήρε προθεσμία για να απολογηθεί,"Προθεσμία για να απολογηθεί ζήτησε και έλαβε από την Εισαγγελία Αθηνών, ο 50χρονος που κατηγορείται για τη γυναικοκτονία της 40χρονης πρώην συζύγου του, τα ξημερώματα της Πέμπτης στο Μενίδι. Ο κατηγορούμενος, οδηγήθηκε νωρίτερα σήμερα (17.5) στα δικαστήρια της οδού Ευελπίδων όπου έλαβε προθεσμία για να απολογηθεί το πρωί της ερχόμενης Δευτέρας. Έως τότε, θα παραμείνει κρατούμενος στα γραφεία της Ασφάλειας Αττικής. Ο ίδιος παραδέχθηκε με κυνικότητα πως το είχε πάρει απόφαση να τη σκοτώσει αφού δεν δεχόταν πως η μητέρα των παιδιών του είχε προχωρήσει στη ζωή της. Σήμερα, Παρασκευή (17.5), ο 50χρονος καθ' ομολογία δολοφόνος οδηγήθηκε στην ανακρίτρια. Ο εισαγγελέας άσκησε σε βάρος του ποινική δίωξη για ανθρωποκτονία από πρόθεση σε ήρεμη ψυχική κατάσταση, παράνομη οπλοφορία και οπλοχρησία. Νωρίτερα, οι δικηγόροι του στη δίκη για την ενδοοικογενειακή βία που είχε αναβληθεί για σήμερα, ζήτησαν νέα αναβολή, λόγω «κωλύματος του κατηγορουμένου». Το δικαστήριο ανέβαλε για τις 18 Μαρτίου 2025. Η υπόθεση αφορά στην τελευταία καταγγελία που είχε κάνει το θύμα λίγο μετά το Πάσχα για απειλή, εξύβριση, σωματική βλάβη και ενδοοικογενειακή βία. Ο 50χρονος ζήτησε και έλαβε προθεσμία από την Ανακρίτρια που θα χειριστεί τη δολοφονία, για να προετοιμάσει την απολογία του. Σύμφωνα με πληροφορίες ο κατηγορούμενος, φέρεται να ομολόγησε το έγκλημα το οποίο ισχυρίζεται πως διέπραξε γιατί το θύμα «του έτρωγε τα λεφτά» και «είχε σχέση με άλλον άντρα». Αμετανόητος παραμένει ο 50χρονος που κατηγορείται πως δολοφόνησε με 17 μαχαιριές την πρώην σύντροφό του σε κεντρικό δρόμο στο Μενίδι τα ξημερώματα της Πέμπτης (17.5). «Τη σκότωσα και δεν το μετανιώνω» ανέφερε στους αστυνομικούς ο 50χρονος οικοδόμος. Ο φάκελος της υπόθεσης ήταν έτοιμος από χθες το μεσημέρι και αναμενόταν χθες να γίνει η μεταγωγή του κατηγορούμενου στα δικαστήρια της οδού Ευελπίδων, όμως αυτό δεν το επέτρεπε η κατάστασή του, αφού όταν εντοπίστηκε στον 1ο όροφο νεοαναγειρόμενης οικοδομής, είχε καταναλώσει υπερβολική ποσότητα αλκοόλ. Αργά χθες το βράδυ συνήλθε και έδωσε κατάθεση στους αστυνομικούς, σοκάροντάς τους με την κυνικότητά του: «Το αποφάσισα από το προηγούμενο βράδυ. Ήξερα τι ώρα πηγαίνει στο κατάστημα που δουλεύει και χωρίς να χάσω χρόνο πήρα ένα μαχαίρι από το σπίτι και πήγα στο σημείο από το οποίο ήξερα ότι θα περνούσε για να πάει στη δουλειά της. Μόλις είδα ότι φθάνει, την πλησίασα και άρχισα να τη μαχαιρώνω μέχρι που έπεσε νεκρή», ανέφερε μεταξύ άλλων στην κατάθεσή του. Ο 50χρονος E. D. αρκετό καιρό παρακολουθούσε την πρώην σύντροφό του: έστηνε καρτέρια σε δρόμους που οδηγούσαν στην εργασία της. Το θύμα εργάζονταν σε φούρνο ώστε να προσφέρει τα αναγκαία στα δύο της παιδιά, ένα αγόρι 16 ετών και ένα κορίτσι 15 ετών. Χθες, Πέμπτη, το πρωί ο 50χρονος φαίνεται πως πήγε αποφασισμένος για το έγκλημα. Είχε μαζί του το κουζινομάχαιρο. Μόλις είδε στην οδό Πάρνηθος την 40χρονη E. D. την πλησίασε. Σύμφωνα με αυτόπτη μάρτυρα, διαπληκτίστηκαν για λίγα δευτερόλεπτα και ξαφνικά ο κατηγορούμενος, τράβηξε μαχαίρι και άρχισε να το «καρφώνει» με μανία στο σώμα της μητέρας των παιδιών του. Σύμφωνα με τον ίδιο αυτόπτη μάρτυρα ο φερόμενος ως δράστης φέρεται να φώναζε: «θα σε σκοτώσω, θα σε σκοτώσω». Ο ιατροδικαστής που πραγματοποίησε τη νεκροψία-νεκροτομή, διαπίστωσε πως το θύμα έφερε 17 μαχαιριές. Μεταξύ αυτών, υπήρχαν και αμυντικά τραύματα στα χέρια. Όμως ο 50χρονος οικοδόμος, φαίνεται πως είχε έρθει αποφασισμένος. Μαχαίρωσε μέχρι θανάτου τη 40χρονη και μάλιστα, άφησε καρφωμένο το μαχαίρι στο κορμί της. Τραγική φιγούρα, η 15χρονη κόρη της E. που βοήθησε στην αναγνώριση της σορού δίνοντας φωτογραφία της μητέρας της στους αστυνομικούς. Ο κατηγορούμενος εντοπίστηκε μεθυσμένος και χρειάστηκαν ώρες έως ότου συνέλθει. Όταν πλέον μπορούσε να επικοινωνήσει, εμφανίστηκε ιδιαίτερα κυνικός για το έγκλημα. «Τον ενοχλούσε που η πρώην σύντροφος του είχε προχωρήσει τη ζωή της. Δεν μπορούσε να το δεχθεί, αφού επί σειρά ετών ο ίδιος έκανε κουμάντο στη ζωή της ίδιας και των παιδιών τους και ήταν κάτι που δεν μπορούσε να το δεχθεί» ανέφερε αξιωματικός που συμμετείχε στην υπόθεση. Διαβάστε επίσης → Βίντεο - ντοκουμέντο λίγες στιγμές μετά τη γυναικοκτονία της 40χρονης στο Μενίδι",https://www.athensvoice.gr/images/1074x600/jpg/files/2024-05-17/gynaikoktonia_menidi_poiniki_dioxi_50xrono.jpg,2024,5,17
https://www.athensvoice.gr/epikairotita/ellada/850184/sholio-gia-ti-gunaikoktonia-sto-menidi/,Γυναικοκτονία στο Μενίδι: Όσο μένουν ελεύθεροι θα σκοτώνουν,2024-05-17,08:30:00,Ελλαδα,Μάνος Βουλαρίνος,"Το σχόλιο του Μάνου Βουλαρίνου για τη γυναικοκτονία στην περιοχή του Μενιδίου και για το κράτος, το οποίο αδυνατεί να προστατεύσει τα θύματα",Οι κοινωνίες έχουν πρώτα και πάνω από όλα ανάγκη από ασφάλεια,"Και ο δολοφόνος του Μενιδίου δεν ήταν κάποιος πολίτης υπεράνω πάσης υποψίας. Δεν ήταν ένας φιλήσυχος οικογενειάρχης που ξαφνικά του σάλεψε. Ήταν ένας τραμπούκος του οποίου η δράση ήταν γνωστή στις αρχές και ο οποίος, ως συνήθως, είχε αφεθεί να κυκλοφορεί ελεύθερος παρ' ότι είχε καταγγελθεί τρεις φορές για ενδοοικογενειακή βία. Και όπως συχνά συμβαίνει με τραμπούκους που αφήνονται να κυκλοφορούν ελεύθεροι, σκότωσε. Η τελευταία καταγγελία από το θύμα έγινε στις 7 Μαΐου, αλλά ο δικαστής αποφάσισε ότι ένας βίαιος άνθρωπος (δηλαδή ένας πολύ επικίνδυνος άνθρωπος) δικαιούται αναβολής, όρισε δικάσιμο και τον άφησε ελεύθερο να ολοκληρώσει την κακοποιητική του δράση. Το κράτος επιτρέπει σε κατά συρροή κακοποιούς να κυκλοφορούν ελεύθεροι, χωρίς να υφίστανται καμία συνέπεια ή εκτίοντας αστείες ποινές που τους επιτρέπουν να επανέρχονται δριμύτεροι προκειμένου να συνεχίσουν να επιτίθενται σε όποιον θέλουν και μπορούν. Δεν ξέρω αν η απόφαση του δικαστή ήταν η μόνη που μπορούσε να πάρει (διαβάζω ότι με τον καινούργιο κώδικα είχε τη δυνατότητα να μην τον αφήσει ελεύθερο) και δεν με ενδιαφέρει. Δεν με ενδιαφέρει αν φταίει η νομοθεσία, η δικαιοσύνη ή η αστυνομία. Γιατί όλοι τους είναι κομμάτια αυτού που ονομάζουμε κράτος το οποίο για άλλη μια φορά απέτυχε να εμποδίσει μια προαναγγελθείσα δολοφονία. Το κράτος το οποίο επιτρέπει σε κατά συρροή κακοποιούς να κυκλοφορούν ελεύθεροι, χωρίς να υφίστανται καμία συνέπεια ή εκτίοντας αστείες ποινές που τους επιτρέπουν να επανέρχονται δριμύτεροι προκειμένου να συνεχίσουν να επιτίθενται σε όποιον θέλουν και μπορούν. Ειλικρινά δεν καταλαβαίνω γιατί ένας συμπολίτης ο οποίος επιδεικνύει κατά συρροή βίαιη συμπεριφορά μπορεί να κυκλοφορεί ελεύθερος. Δεν καταλαβαίνω τι όφελος μπορεί να έχει μια κοινωνία που συνειδητά παραδίδει στις ορέξεις ενός τραμπούκου τη σωματική ακεραιότητα και τη ζωή των πολιτών της. Κάποιος που δέρνει και ξαναδέρνει και ξαναδέρνει δεν έχει θέση σε μια κοινωνία και ο μόνος τρόπος προστασίας από τη δράση του είναι η ισόβια φυλάκισή του. Εκτός αν δεχτούμε ότι το να κακοποιείται κάποιος δεν είναι και τόσο φοβερό, οπότε μπορούμε να επιτρέπουμε στους συμπολίτες που τους αρέσει να το κάνουν να συνεχίζουν και αν σκοτώσουν τους βάζουμε φυλακή, αν όχι δεν τρέχει μία. Γράφω «αν δεχτούμε», αλλά κάνω λάθος. Γιατί το δεχόμαστε. Σε κανέναν δεν κάνει εντύπωση που ένας κατά συρροή κακοποιός κυκλοφορεί ελεύθερος, ενώ πολλοί συμπολίτες σοκάρονται στην ιδέα ένας βίαιος άνθρωπος να περνάει την υπόλοιπη ζωή του στη φυλακή. Παίρνουν την ορθή αντίληψη του πιο προηγμένου πολιτισμού στον κόσμο –του δυτικού–, σύμφωνα με την οποία και οι εγκληματίες έχουν δικαιώματα, και την ξεχειλώνουν τοποθετώντας τα δικαιώματα των εγκληματιών πιο ψηλά από τα δικαιώματα των θυμάτων τους στη σωματική ακεραιότητα και το δικαίωμα της κοινωνίας σε ασφάλεια. Και μετά μιλούν για safe houses και panic buttons. Όμως το panic button δεν έχει χρησιμότητα μεγαλύτερη από αυτή ενός φυλαχτού. Μπορεί να βοηθά ψυχολογικά αλλά πρακτικά δεν προστατεύει από τίποτα. Εκτός αν κάποιος νομίζει ότι ένας δολοφόνος που επιτίθεται με μαχαίρι θα τραπεί σε φυγή στη θέα του χεριού του θύματος στο κινητό. Ή θα κοκαλώσει μέχρι το θύμα να πάρει το κινητό, να το ξεκλειδώσει να βρει το app και να το πατήσει. Εκτός αν κανείς νομίζει ότι οι αστυνομικές δυνάμεις τηλεμεταφέρονται και με το που πατιέται το «κουμπί» θα εμφανιστούν μαγικά μεταξύ του θύματος και του θύτη. Ακόμα και τα safe houses δεν μπορούν να προσφέρουν παρά μια προσωρινή λύση και η λογική τους μοιάζει να είναι η λογική σύμφωνα με την οποία αφού δεν θέλουμε να περιορίσουμε τον δράστη περιορίζουμε το θύμα την ώρα που ο δράστης κυκλοφορεί ελεύθερος και ανενόχλητος. Οι κοινωνίες έχουν πρώτα και πάνω από όλα ανάγκη από ασφάλεια. Και ποτέ δεν θα την πετύχουν όσο δεν κατανοούν ότι οι κατά συρροή βίαιοι άνθρωποι δεν μπορούν να παραμένουν εντός τους και όσο επιμένουν να πιστεύουν ότι η επιθυμία για ελευθερία ενός εγκληματία είναι αξία σημαντικότερη από την προστασία των θυμάτων του. Και μπράβο τους.",https://www.athensvoice.gr/images/1074x600/jpg/files/2024-05-17/gynaikoktonia-menidi.jpg,2024,5,17
https://www.athensvoice.gr/epikairotita/ellada/850161/gunaikoktonia-menidi-kunikos-kai-ametanoitos-o-50hronos/,Μενίδι: «Άρχισα να τη μαχαιρώνω μέχρι που έπεσε νεκρή»: Κυνικός και αμετανόητος ο 50χρονος γυναικοκτόνος,2024-05-17,05:14:33,Ελλαδα,Γιώργος Σόμπολος,Γυναικοκτονία Μενίδι: Κυνικός και αμετανόητος ο 50χρονος - Όσα είπε στους αστυνομικούς - Παρακολουθούσε την 40χρονη για πολύ καιρό,Όσα είπε στους αστυνομικούς - Παρακολουθούσε την 40χρονη για πολύ καιρό,"Αμετανόητος παραμένει ο 50χρονος που κατηγορείται πως δολοφόνησε με 17 μαχαιριές την πρώην σύντροφο του σε κεντρικό δρόμο στο Μενίδι τα ξημερώματα της Πέμπτης (17.5). «Τη σκότωσα και δεν το μετανιώνω», ανέφερε στους αστυνομικούς ο 50χρονος οικοδόμος, ο οποίος σήμερα αναμένεται να μεταχθεί ενώπιον των εισαγγελικών αρχών με τη δικογραφία που έχει σχηματισθεί σε βάρος του για τη γυναικοκτονία. Ο φάκελος της υπόθεσης ήταν έτοιμος από χθες το μεσημέρι και αναμενόταν χθες να γίνει η μεταγωγή του κατηγορούμενου στα δικαστήρια της οδού Ευελπίδων, όμως αυτό δεν το επέτρεπε η κατάσταση του, αφού όταν εντοπίστηκε στον 1ο όροφο νεοαναγειρόμενης οικοδομής, είχε καταναλώσει υπερβολική ποσότητα αλκοόλ. Αργά χθες το βράδυ συνήλθε και έδωσε κατάθεση στους αστυνομικούς, σοκάροντας τους με την κυνικότητα του: «Το αποφάσισα από το προηγούμενο βράδυ. Ήξερα τι ώρα πηγαίνει στο κατάστημα που δουλεύει και χωρίς να χάσω χρόνο πήρα ένα μαχαίρι από το σπίτι και πήγα στο σημείο από το οποίο ήξερα ότι θα περνούσε για να πάει στη δουλειά της. Μόλις είδα ότι φθάνει, την πλησίασα και άρχισα να τη μαχαιρώνω μέχρι που έπεσε νεκρή», ανέφερε μεταξύ άλλων στην κατάθεση του. Ο 50χρονος E. D. αρκετό καιρό παρακολουθούσε την πρώην σύντροφο του: έστηνε καρτέρια σε δρόμους που οδηγούσαν στην εργασία της, έναν φούρνο στον οποίο εργαζόταν ώστε να προσφέρει τα αναγκαία στα δύο της παιδιά, ένα αγόρι 16 ετών και ένα κορίτσι 15 ετών. Χθες, Πέμπτη το πρωί, ο 50χρονος φαίνεται πως πήγε αποφασισμένος για το έγκλημα. Είχε μαζί του το κουζινομάχαιρο. Μόλις είδε στην οδό Πάρνηθος την 40χρονη E. D. την πλησίασε. Σύμφωνα με αυτόπτη μάρτυρα, διαπληκτίστηκαν για λίγα δευτερόλεπτα και ξαφνικά ο κατηγορούμενος, τράβηξε μαχαίρι και άρχισε να το «καρφώνει με μανία στο σώμα της μητέρας των παιδιών του. Σύμφωνα με τον ίδιο αυτόπτη μάρτυρα ο φερόμενος ως δράστης φέρεται να φώναζε: «θα σε σκοτώσω, θα σε σκοτώσω». Ο ιατροδικαστής που πραγματοποίησε τη νεκροψία-νεκροτομή, διαπίστωσε πως το θύμα έφερε 17 μαχαιριές. Μεταξύ αυτών, υπήρχαν και αμυντικά τραύματα στα χέρια. Όμως ο 50χρονος οικοδόμος, φαίνεται πως είχε έρθει αποφασισμένος. Μαχαίρωσε μέχρι θανάτου την 40χρονη και μάλιστα, άφησε καρφωμένο το μαχαίρι στο κορμί της. Τραγική φιγούρα, η 15χρονη κόρη της E. που βοήθησε στην αναγνώριση της σορού δίνοντας φωτογραφία της μητέρας της στους αστυνομικούς. Ο κατηγορούμενος εντοπίστηκε μεθυσμένος από την κατανάλωση μεγάλης ποσότητας μπύρας και χρειάστηκαν ώρες έως ότου συνέλθει. Όταν πλέον μπορούσε να επικοινωνήσει, εμφανίστηκε ιδιαίτερα κυνικός για το έγκλημα. «Τον ενοχλούσε που η πρώην σύντροφος του είχε προχωρήσει τη ζωή της. Δεν μπορούσε να το δεχθεί, αφού επί σειρά ετών ο ίδιος έκανε κουμάντο στη ζωή της ίδιας και των παιδιών τους και ήταν κάτι που δεν μπορούσε να το δεχθεί», ανέφερε αξιωματικός που συμμετείχε στην υπόθεση. Διαβάστε επίσης → Βίντεο - ντοκουμέντο λίγες στιγμές μετά τη γυναικοκτονία της 40χρονης στο Μενίδι",https://www.athensvoice.gr/images/1074x600/jpg/files/2024-05-17/gynaikoktonia_menidi_kynikos_ametanoitos2.jpg,2024,5,17
https://www.athensvoice.gr/epikairotita/ellada/849995/gunaikoktonia-sto-menidi-oi-kataggelies-gia-endooikogeneiaki-via/,Για ενδοοικογενειακή βία θα δικαζόταν αύριο ο 50χρονος που αναζητείται για τη δολοφονία της 40χρονης στο Μενίδι,2024-05-16,07:18:56,Ελλαδα,Γιώργος Σόμπολος,Γυναικοκτονία στο Μενίδι: Οι καταγγελίες για ενδοοικογενειακή βία - Αναζητείται ο εν διαστάσει σύζυγος της 40χρονης,Οι καταγγελίες του θύματος για τον εν διαστάσει σύζυγό της,"Μόλις ένα 24ωρο προτού δικαστεί για ενδοοικογενειακή βία ο 50χρονος εν διαστάσει σύντροφος της 40χρονης, φέρεται να την οδήγησε στο θάνατο με μαρτυρικό τρόπο. Της κάρφωσε ένα μαχαίρι στην κοιλιά και την εγκατέλειψε αιμόφυρτη σε δρόμο στο Μενίδι, με αποτέλεσμα η γυναίκα να χάσει τη ζωή της. Στις 7 Μαΐου, οι αστυνομικοί έλαβαν κλήση από την 40χρονη για περιστατικό ενδοοικογενειακής βίας και μετέβησαν στο σπίτι τους. Από εκεί, παρέλαβαν τόσο την ίδια, όσο και τον σύντροφο της, τους οποίους οδήγησαν στο αστυνομικό τμήμα Αχαρνών, στο αρμόδιο γραφείο για την αντιμετώπιση της ενδοοικογενειακής βίας. Σε βάρος του 50χρονου η γυναίκα, υπέβαλε έγκληση με αποτέλεσμα να σχηματισθεί δικογραφία για για παράβαση του Ν.3500/06 «Περί Ενδοοικογενειακής Βίας» σε συνδυασμό με τα άρθρα 308 Π.Κ. «Απλή Σωματική Βλάβη» και 333 Π.Κ. «Απειλή» και άρθρου 361 Π.Κ. «Εξύβριση». Την ίδια ημέρα, ο 50χρονος οδηγήθηκε στον αρμόδιο εισαγγελέα με τη διαδικασία του αυτοφώρου και αφού ορίστηκε τακτική δικάσιμος για αύριο, Παρασκευή, 17 Μαίου, αφέθηκε ελεύθερος. Δεν ήταν όμως η πρώτη φορά που το ζευγάρι έφτανε στα αστυνομικά γραφεία. Ο αναζητούμενος, για τη δολοφονία της συντρόφου του, είχε συλληφθεί εκ νέου το 2013 και το 2022, έπειτα από εγκλήσεις για ενδοοικογενειακή βία. Ομοίως, και στις δύο περιπτώσεις, ο κατηγορούμενος που είχε συλληφθεί στα όρια του αυτοφώρου, είχε οδηγηθεί ενώπιον των εισαγγελικών αρχών αλλά είχε αφεθεί ελεύθερος, πάλι με τακτικές δικάσιμους. Κατά την τελευταία καταγγελία της 40χρονης, την περασμένη εβδομάδα, οι αστυνομικοί την ενημέρωσαν για τη δυνατότητα εγκατάστασης της ειδικής εφαρμογής στο κινητό της τηλέφωνο, «panic button» αλλά και τη μεταφορά της σε ένα από τα «ασφαλή σπίτια» (safe houses), κάτι που η ίδια αρνήθηκε. Η 40χρονη δεν πίστευε πως κινδύνευε από τον 50χρονο.",https://www.athensvoice.gr/images/1074x600/png/files/2024-05-16/menidi_gynaikoktonia_kataggelies_gia_endooikogeneiaki_via.png,2024,5,16
https://www.athensvoice.gr/epikairotita/ellada/849989/dolofonia-40hronis-sto-menidi-anaziteitai-o-en-diastasei-suzugos-tis/,Αναζητείται ο εν διαστάσει σύζυγος της 40χρονης που βρέθηκε νεκρή στο Μενίδι - Τον είχε καταγγείλει το Μ. Σάββατο,2024-05-16,06:24:00,Ελλαδα,Γιώργος Σόμπολος,Γυναικοκτονία 40χρονης στο Μενίδι: Τα στοιχεία δείχνουν δολοφονία - Αναζητείται ο εν διαστάσει σύζυγός της,Καρφωμένο στην κοιλιά της το μαχαίρι,"Μπροστά στην 6η γυναικοκτονία για το 2024 βρίσκονται οι αρχές, που ερευνούν τη δολοφονία 40χρονης νωρίς σήμερα (16.5) το πρωί στο Μενίδι. Ως δράστης της εν ψυχρώ δολοφονίας, αναζητείται ο εν διαστάσει σύζυγος της, 50 ετών, τα ίχνη του οποίου έχουν εξαφανιστεί, με τους αστυνομικούς να τον αναζητούν σε σπίτια συγγενικών και φιλικών του προσώπων. Η ιστορία της 40χρονης έχει αρκετά κοινά στοιχεία με αυτά της Κυριακής Γρίβα, αλλά και αρκετών άλλων γυναικών που έχουν πέσει θύματα ενδοοικογενειακής βίας. Σύμφωνα με πληροφορίες, η γυναίκα προσήλθε το μεσημέρι του Μεγάλου Σαββάτου, 4 Μαΐου, στο αστυνομικό τμήμα του Περιστερίου όπου κατήγγειλε πως το πρωινό της ίδιας ημέρας έπεσε για δεύτερη φορά μέσα σε διάστημα λίγων μηνών, θύμα κακοποίησης από τον σύζυγό της. Υποστήριξε πως βρίσκονται σε διάσταση, ωστόσο όπως ανέφερε, δεν θεωρούσε πως κινδυνεύει η ζωή της. Για αυτόν τον λόγο άλλωστε δεν μεταφέρθηκε σε «ασφαλές σπίτι». Φαίνεται πως αυτή η καταγγελία εξόργισε τον 50χρονο άνδρα. Οι αστυνομικοί που ερευνούν την υπόθεση θεωρούν πως η γυναίκα πρέπει να δεχόταν απειλές και για αυτόν τον λόγο, έχουν στείλει το κινητό της τηλέφωνο στα εγκληματολογικά εργαστήρια για περαιτέρω ανάλυση. Η νέα δολοφονία γυναίκας από τον σύζυγό της έχει προβληματίσει, μια και η 40χρονη είχε ακολουθήσει την προβλεπόμενη διαδικασία –τον είχε καταγγείλει–, ωστόσο, 1,5 εβδομάδα αργότερα, εντοπίστηκε νεκρή. Το μαχαίρι που χρησιμοποίησε ο δράστης βρέθηκε καρφωμένο στο μέρος της κοιλιάς της και μεταφέρεται στα εγκληματολογικά εργαστήρια για διερεύνηση αποτυπωμάτων και γενετικού υλικού. Οι αστυνομικοί στρέφονται στον εν διαστάσει σύζυγο της γυναίκας ως δράστη της υπόθεσης λόγω μιας μαρτυρίας και οπτικού υλικού που έχουν συγκεντρώσει.",https://www.athensvoice.gr/images/1074x600/png/files/2024-05-16/menidi_nekri_gynaika.png,2024,5,16
https://www.athensvoice.gr/epikairotita/ellada/850047/gunaikoktonia-sto-menidi-ereunes-gia-ton-50hrono-vasiko-upopto/,Έρευνες σε σπίτια συγγενικών και φιλικών προσώπων του 50χρονου που αναζητείται για τη γυναικοκτονία στο Μενίδι,2024-05-16,11:35:00,Ελλαδα,Γιώργος Σόμπολος,Γυναικοκτονία στο Μενίδι: Έρευνες για τον 50χρονο βασικό ύποπτο - Τραγική φιγούρα η 15χρόνη κόρη της οικογένειας,Τραγική φιγούρα η 15χρόνη κόρη της οικογένειας,"Άκαρπες παραμένουν έως τώρα οι έρευνες για τον εντοπισμό του 50χρονου άνδρα που μαχαίρωσε και εγκατέλειψε νεκρή την 40χρονη πρώην σύντροφο του στο Μενίδι. Η γυναικοκτονία διαπράχθηκε μετά τις πέντε σήμερα τα ξημερώματα της Πέμπτης (16.5) Οι αστυνομικοί έχουν κάνει έρευνες σε σπίτια φιλικών και συγγενικών του προσώπων, χωρίς μέχρι στιγμής να έχουν εντοπίσει τα ίχνη του.   Ο κατά συρροή κακοποιητής, θα δικαζόταν αύριο στα δικαστήρια της οδού Ευελπίδων μετά την τελευταία - τρίτη κατά σειρά - έγκληση σε βάρος του από την 40χρονη Danaj. Το ζευγάρι είχε αποκτήσει δύο παιδιά, ένα κορίτσι 15 ετών και ένα αγόρι 16 ετών. Ωστόσο, η οικογενειακή γαλήνη στο σπίτι είχε χαθεί εδώ και αρκετά χρόνια, καθώς ο 50χρονος, όπως προκύπτει από τα αρχεία της αστυνομίας, έκανε τη ζωή της συντρόφου του «κόλαση». Συγκεκριμένα, ο αναζητούμενος 50χρονος είχε συλληφθεί στις 3 Απριλίου 2013 και στις 18 Σεπτεμβρίου 2022, έπειτα από εγκλήσεις για ενδοοικογενειακή βία και είχε οδηγηθεί ενώπιον των εισαγγελικών αρχών. Και στις δύο περιπτώσεις, ο κατηγορούμενος, αφέθηκε ελεύθερος. Τελευταία φορά που θύμα και θύτης βρέθηκαν σε αστυνομικό τμήμα ήταν στις 7 Μαΐου 2024, όταν ο 50χρονος καταγγέλθηκε από τη γυναίκα πως την ξυλοκόπησε βάναυσα μέσα στο σπίτι όπου διέμεναν, λίγα μέτρα μακριά από το σημείο όπου η Danaj βρέθηκε νεκρή. Οι αστυνομικοί σχημάτισαν δικογραφία για παράβαση του Ν.3500/06 «Περί Ενδοοικογενειακής Βίας» σε συνδυασμό με τα άρθρα 308 Π.Κ. «Απλή Σωματική Βλάβη» και 333 Π.Κ. «Απειλή» και άρθρου 361 Π.Κ. «Εξύβριση» και ο κατηγορούμενος, οδηγήθηκε για μια ακόμη φορά στις εισαγγελικές αρχές. Πλην όμως, αφέθηκε ελεύθερος μέχρι την εκδίκαση της υπόθεσης, η οποία κανονικά ήταν να γίνει αύριο, Παρασκευή, 17 Μαΐου. Η 6η γυναικοκτονία από την αρχή του 2024 προκαλεί αγανάκτηση, καθώς με απίστευτη ευκολία, ένας άνθρωπος τραβάει μαχαίρι και σκοτώνει εν ψυχρώ τη γυναίκα με την οποία απέκτησαν δύο παιδιά και ήταν επί χρόνια σύντροφοι στη ζωή. Η 40χρονη Danaj είχε καταθέσει το 2018 ασφαλιστικά μέτρα σε βάρος του 50χρονου, ωστόσο, στη συνέχεια δέχθηκε ο 50χρονος να επιστρέψει στο σπίτι τους. Τραγική φιγούρα η 15χρόνη κόρη της οικογένειας, η οποία ήταν ο άνθρωπος που ήρθε πρόσωπο με πρόσωπο με τη νεκρή μητέρα της και συνέβαλε επί της ουσίας στην αναγνώριση της.",https://www.athensvoice.gr/images/1074x600/1/jpg/files/2024-05-16/6222453__1_.jpg,2024,5,16
https://www.athensvoice.gr/epikairotita/ellada/850084/gunaikoktonia-menidi-video-dokoumedo-ligo-meta-ti-dolofonia/,Βίντεο-ντοκουμέντο λίγες στιγμές μετά τη γυναικοκτονία της 40χρονης στο Μενίδι,2024-05-16,13:54:50,Ελλαδα,Newsroom,Γυναικοκτονία-Μενίδι: Βίντεο ντοκουμέντο λίγο μετά τη δολοφονία - Στη δημοσιότητα και ηχητικό με τις απειλές που δεχόταν η 40χρονη,Στη δημοσιότητα και ηχητικό με τις απειλές που δεχόταν η 40χρονη,"Στο φως της δημοσιότητας έρχεται βίντεο ντοκουμέντο το οποίο δείχνει εικόνες λίγα λεπτά μετά τη μετά τη γυναικοκτονία της 40χρονης στο Μενίδι. Η γυναίκα κείτεται στο έδαφος μετά το μαχαίρωμα στην κοιλιακή χώρα.   Τη γυναίκα εντόπισαν γύρω στις 6 το πρωί στη συμβολή των οδών Πάρνηθος και Αριστοτέλους.   Σύμφωνα με όσα διέρρευσαν, η 40χρονη είχε κάνει στο παρελθόν καταγγελίες για ενδοοικογενειακή βία κατά του εν διαστάσει συζύγου της. Σύμφωνα με το ρεπορτάζ του Alpha, κύκλωμα της διπλανής πολυκατοικίας κατέγραψε ηχητικά τον καυγά που είχε η 40χρονη με τον εν διαστάσει σύζυγό της τον προηγούμενη μήνα.     «Τελείωσε, φύγε. Μου έχεις καταστρέψει τη ζωή. Τελειώσαν όλα. Σταμάτα, να φύγεις. Το κατάλαβες; Τελείωσε. Φύγε τώρα!» του λέει μεταξύ άλλων. Ο ίδιος στη συνέχεια ακούγεται να την βρίζει και την απειλεί πως θα την σκοτώσει. Συνελήφθη πριν από λίγη ώρα στην περιοχή της Φυλής ο 50χρονος ο οποίος φέρεται να σκότωσε την επί χρόνια σύζυγο του, νωρίτερα σήμερα το πρωί στην οδό Πάρνηθος στο Μενίδι. Από την πρώτη στιγμή, οι αστυνομικοί αναζητούσαν τον 50χρονο, τα ίχνη του οποίου όμως είχαν χαθεί. Ήταν ο άνθρωπος που υπέδειξε από την πρώτη στιγμή η κόρη του ως τον δράστη της δολοφονίας της μητέρας της. Η 40χρονη Danaj σύμφωνα με τις πρώτες εκτιμήσεις των αστυνομικών έχει μαχαιρωθεί τουλάχιστον 10 φορές σε διάφορα σημεία του σώματος της, μεταξύ των οποίων και κάποια αμυντικά τραύματα στα χέρια. Ο συλληφθείς, ο οποίος εντοπίστηκε σε ένα εγκαταλελειμμένο κτίριο, αναμένεται να οδηγηθεί στα γραφεία της Ασφάλειας Αττικής και πιθανότατα αύριο το πρωί, θα οδηγηθεί ενώπιον του εισαγγελέα Αθηνών.",https://www.athensvoice.gr/images/1074x600/1/jpg/files/2024-05-16/gynaikoktonia-menidi.jpg,2024,5,16
https://www.athensvoice.gr/epikairotita/ellada/849700/gunaikoktonia-ag-anarguroi-anafora-stin-eisaggelea-areiou-pagou/,Γυναικοκτονία στους Αγ. Αναργύρους: Αναφορά στην εισαγγελέα του Αρείου Πάγου προανήγγειλαν οι δικηγόροι της μητέρας και της αδελφής της Κυριακής,2024-05-14,13:07:00,Ελλαδα,Newsroom,Γυναικοκτονία στους Αγ. Αναργύρους: Αναφορά στην εισαγγελέα του Αρείου Πάγου προανήγγειλαν οι δικηγόροι της μητέρας και της αδελφής της Κυριακής - Ποιος είναι ο λόγος,Αιτία η ΕΔΕ κατά αστυνομικών,"Αναφορά στην εισαγγελέα του Αρείου Πάγου Γεωργία Αδειλίνη και ακρόαση θα ζητήσουν οι δικηγόροι της μητέρας και της αδελφής της Κυριακής Γρίβα, που δολοφονήθηκε έξω από το Τμήμα Αγίων Αναργύρων, προκειμένου να ζητήσουν να ελεγχθεί το Τμήμα Ακροάσεων της Εισαγγελίας Πρωτοδικών, γιατί όπως υποστηρίζουν αρνήθηκε να παραδώσει τον φάκελο της ΕΔΕ που διενεργήθηκε για ευθύνες αστυνομικών. Οι δικηγόροι, Έλενα Τζούλη και Γιάννης Απατσίδης αναφέρουν επίσης πως δεν κλήθηκαν ποτέ να συνεισφέρουν στοιχεία στην ΕΔΕ, όπως είχαν ζητήσει, ενώ επιπλέον δεν απαντήθηκε ποτέ η επίμαχη αίτηση τους. Σε δελτίο Τύπου που εξέδωσαν οι δύο δικηγόροι Υποστήριξης της Κατηγορίας από την πλευρά της μητέρας και της αδελφής της Κυριακής, σημειώνουν μεταξύ άλλων πως το θύμα «δολοφονήθηκε από έναν δράστη, αλλά συνεχίζει να κατακρεουργείται από τις Αρχές». Στο δελτίο τύπου που εξέδωσαν οι δικηγόροι Τζούλη και Απατσίδης αναφέρονται τα εξής: «Εδώ και έναν μήνα περίπου ζητήσαμε με αίτηση που υποβάλαμε, να κληθούμε για να συνεισφέρουμε στοιχεία στην ΕΔΕ σε βάρος αστυνομικών. Ουδέποτε μας απάντησαν, αγνοώντας έτσι, όχι εμάς, αλλά την ίδια την μητέρα, μία μητέρα που εξαιτίας των Αρχών έχει καταρρεύσει ψυχολογικά και βρίσκεται στο μεταίχμιο ζωής και θανάτου. Αμέσως μόλις δημοσιοποιήθηκε ότι εκδόθηκε πόρισμα της ΕΔΕ με επιλεκτική διαρροή και επιλεκτικές πειθαρχικές διώξεις ζητήσαμε από την Εισαγγελία Ακροάσεων να μας χορηγηθεί ο φάκελος της ΕΔΕ. Η αίτησή μας στηρίζεται στο Νόμο στην Ηθική και στην πάγια Νομολογία της Αρχής Προστασίας Προσωπικών Δεδομένων. Παρόλα αυτά, μετά από μέρες περίσκεψης -ωσάν το αίτημά μας να μην γίνεται αντιληπτό πόσο εύλογο είναι- η αίτησή μας απορρίφθηκε ως δήθεν πρόωρη. Πόσοι μήνες, μέρες, δευτερόλεπτα, κλάσματα δευτερολέπτων, πρέπει να περάσουν μετά από την κτηνώδη αυτή πράξη και τις ντροπιαστικές ενέργειες της Αστυνομίας, ώστε η Εισαγγελία να πατάξει αυτά τα φαινόμενα και να μην συμμετέχει έστω κατ ' αποτέλεσμα εάν όχι ενεργά στην περιχαράκωση; Είναι αυτονόητο ότι πλέον θα υποβάλουμε αναφορά στην Εισαγγελέα του Αρείου Πάγου κυρία Γεωργία Αδειλίνη και θα ζητήσουμε ακρόαση από την ίδια, ώστε να ελεγχθεί ο περίεργος τρόπος -κατά κοινή παραδοχή- λειτουργίας του Τμήματος Ακροάσεων της Εισαγγελίας Πρωτοδικών, υπό την σημερινή Διεύθυνσή του, και να δοθεί ρητή εντολή για έρευνα παντός υπευθύνου όσο ψηλά κι εάν αυτός ευρίσκεται και όσο από Ψηλά κι εάν καθοδηγεί τις εξελίξεις. Η μητέρα της Κυριακής Γρίβα δεν θα ξεχάσει ποτέ. Εμείς ως συνήγοροί της θα φροντίσουμε να μην ξεχάσει κανείς». Να σημειωθεί ότι η μητέρα της Κυριακής Γρίβα νοσηλεύεται στο ψυχιατρείο όπως έκανε γνωστό η δικηγόρος της οικογένειας Ελένη Τζούλη. Σύμφωνα με την κα Τζούλη, η μητέρα της 28χρονης εξέφρασε την επιθυμία της να βάλει τέλος στη ζωή της, μιας και, όπως υποστήριξε, δεν έχει κανένα λόγο να ζει μετά τη δολοφονία της κόρης της. «40 μέρες μετά τον άδικο χαμό της άτυχης Κυριακής δεν έχει γίνει τίποτα απολύτως, καμία πρόοδος. Βλέποντας η μητέρα όλα αυτά η κατάστασή της επιδεινώθηκε. Με κάλεσε την Παρασκευή το μεσημέρι στο τηλέφωνο και αφού βεβαιώθηκε ότι είμασταν οι δυο μας και δεν μας άκουγε κανείς, μου εκμυστηρεύτηκε, με ανατριχιαστική ηρεμία, ότι ""μετά το μνημόσυνο της κόρης μου την Κυριακή θα δώσω τέλος στη ζωή μου και ψάχνω τρόπο να το κάνω αναίμακτα""», δήλωσε. Σύμφωνα με την δικηγόρο της οικογένειας, ο ψυχίατρος που την παρακολουθεί είναι ενήμερος για την κατάστασή της. «Όταν τη ρώτησα γιατί θέλει να αυτοκτονήσει μου είπε ""θέλω να πάω να βρω το παιδί μου, δεν έχω λόγο να βρίσκομαι εδώ"". Ήταν πολύ συνειδητοποιημένη. Ο γιατρός έγραψε γνωμάτευση στην οποία έκανε λόγο για αυτοκτονικό ιδεασμό, ήταν βέβαιος ότι θα προβεί άμεσα σε ""λυτρωτική αυτοκτονία"" και συνέστησε την εισαγωγή της σε εφημερεύον ψυχιατρικό τμήμα» ανέφερε. Σύμφωνα με τη δικηγόρο στην άμεση εισαγωγή στο ψυχιατρείο μεσολάβησε ο υπουργός Υγείας Άδωνις Γεωργιάδης. «Αν δεν καταφέρουν τίποτα δεν μπορώ να σου υποσχεθώ ότι δεν θα το κάνω όταν βγω. Το μόνο που θα καταφέρουν είναι να μαλακώσουν τον πόνο μου» είπε η μητέρα της Κυριακής στη δικηγόρο. Χθες (12/5) έγινε στα Άνω Λιόσια το μνημόσυνο των 40 ημερών της 28χρονης Κυριακής, παρουσία της οικογένειας, των συγγενών και φίλων της.",https://www.athensvoice.gr/images/1074x600/jpg/files/2024-04-05/ginaikoktonia_kiriaki_griva__1_.jpg,2024,5,14
https://www.athensvoice.gr/epikairotita/ellada/848661/gunaikoktonia-kuriakis-griva-xespa-o-pateras-tis/,«Ποιον προσπαθούν να κοροϊδέψουν;» - Ξεσπά ο πατέρας της Κυριακής Γρίβα έναν μήνα μετά τη δολοφονία της,2024-05-07,04:59:00,Ελλαδα,Newsroom,Γυναικοκτονία Κυριακής Γρίβα: Ξεσπά ο πατέρας της - Οι προσπάθειες που κάνει ο 39χρονος γυναικτόνος να πείσει ότι αντιμετωπίζει ψυχολογικά προβλήματα,Οι προσπάθειες που κάνει ο 39χρονος γυναικτόνος να πείσει ότι αντιμετωπίζει ψυχολογικά προβλήματα,"Ένας μήνας έχει περάσει από τη δολοφονία της Κυριακής Γρίβα έξω από το Αστυνομικό Τμήμα Αγίων Αναργύρων από τον 39χρονο πρώην σύντροφό της και ο πατέρας της ξεσπά για την προσπάθεια από την πλευρά του γυναικοκτόνου να πείσει ότι αντιμετωπίζει ψυχολογικά προβλήματα. Μιλώντας στο Star, ο πατέρας της δολοφονημένης Κυριακής είπε ότι η πρώτη ψυχιατρική πραγματογνωμοσύνη στον δολοφόνο της Κυριακής ολοκληρώθηκε την περασμένη εβδομάδα. Η συνεδρία διήρκησε δύο ώρες και πραγματοποιήθηκε στο ψυχιατρείο των φυλακών Κορυδαλλού από τρεις τεχνικούς συμβούλους και έναν διορισμένο ψυχίατρο από τον δολοφόνο της Κυριακής. Ο δράστης εξακολουθεί να υποστηρίζει ότι δεν θυμάται το έγκλημα που διέπραξε και επιμένει ότι έχει σοβαρά ψυχολογικά προβλήματα. Ωστόσο, κατά τη διάρκεια της συνεδρίας ήταν απόλυτα συνεργάσιμος. «Ποιον προσπαθούν να κοροϊδέψουνε; Τους δικαστές; Την αστυνομία; Τους γιατρούς; Εμένα; Που η κόρη μου σαπίζει τώρα στον τάφο της; Και αυτός μας προσποιείται δήθεν ο τρελός; Πώς γίνεται αυτό;», είπε στο Star ο πατέρας της Κυριακής και πρόσθεσε: «Μήπως να τον αθωώσουμε και στο τέλος; Είκοσι οκτώ χρόνια από τη ζωή μου, της κόρης μου, τα μηδένισε σε λίγα λεπτά». «Ποιος είναι τρελός; Ένας που οδηγεί στο μηχανάκι του και παρακολουθεί το σπίτι; Που ακολουθεί χωρίς να τον πάρουν χαμπάρι; Ακολούθησε ένα αυτοκίνητο με την κόρη μου. Δεν τον πήραν χαμπάρι τα παιδιά. Έφθασε μέχρι το τμήμα χωρίς ούτε και η αστυνομία να τον πάρει χαμπάρι. Όλο το έγκλημα ήταν προμελετημένο γιατί είχε και το μαχαίρι στη ζώνη. Μήπως είδατε τον βηματισμό του; Μήπως είδατε πως τράβηξε το μαχαίρι;», σημείωσε ο πατέρας της Κυριακής.",https://www.athensvoice.gr/images/1074x600/jpg/files/2024-05-07/gynaikoktonia_kyriakis_griva_xespa_o_pateras.jpg,2024,5,7
https://www.athensvoice.gr/epikairotita/ellada/846677/i-lektiki-kakopoiisi-kai-oi-gunaikoktonies/,«Να μη σου πω σαν τι βάφτηκες»: Πόσο υποβοηθά η λεκτική κακοποίηση των πολλών τις γυναικοκτονίες;,2024-04-21,06:03:46,Ελλαδα,Κυριάκος Αθανασιάδης,"Από τη λεκτική κακοποίηση στις γυναικοκτονίες: Μερικές σκέψεις από τη Σαπφώ Καρδιακού, που ασχολείται ενεργά με τα φεμινιστικά πράγματα",«Στον 21ο αιώνα δεν υπάρχουν ελαφρυντικά». Γράφει η Σαπφώ Καρδιακού,"Για μισή ώρα κάθε μεσημέρι καθόμαστε με τον σκυλάκο μου στο σιντριβάνι, ένα κεντρικό σημείο της πόλης από το οποίο περνούν πολλοί. Ανάμεσα σ’ αυτούς, χθες ήταν και ένα ζευγάρι, γύρω στα σαράντα, που συναντήθηκε εκεί. Ένας άντρας και μια γυναίκα. Έρχονταν από διαφορετικές κατευθύνσεις, βρέθηκαν, αγκαλιάστηκαν ελαφρά, φιλήθηκαν στα μάγουλα, και, πριν πάρουν μία τρίτη κατεύθυνση, αυτός τής είπε, «Βάφτηκες, βάφτηκες, να μη σου πω σαν τι βάφτηκες». Εννοείται πως έπαθα σοκ. Δεν ξέρω την αντίδραση της γυναίκας, καθώς ώσπου να χωνέψω τι άκουσα πέρασαν δυο-τρία δευτερόλεπτα και είχαν ήδη απομακρυνθεί. Είναι προφανές βέβαια ότι δεν λες στα σοβαρά κάτι τέτοιο σε κάποιον που γνωρίζεις ελάχιστα, ή σε έναν υφιστάμενό σου, ή δεν ξέρω κι εγώ πού. Το λες σε κάποιον με τον οποίο έχετε σχέση. Επομένως οι δυο τους είχαν σχέση. Και είναι επίσης πολύ γνωστό σε όλους μας ότι τέτοια πράγματα δεν λέγονται έτσι ξαφνικά, δεν φυτρώνουν σαν αγγούρια, έχουν τραφεί κι έχουν ποτιστεί από πολλά-πολλά άλλα προηγουμένως, πολύ πιο ήπια («χαζή», «βλαμμένη», «πάλι ξέχασες να βάλεις αλάτι» κ.τ.π.), σε ένα κάποιο βάθος χρόνου. Θέλω να πω, η συγκεκριμένη γυναίκα έπρεπε να το περιμένει. Αλλά όχι να το υπομένει. Κανείς δεν μπορεί να μπει στα παπούτσια κανενός βέβαια, το ξέρω, και δεν θα το συνεχίσω εδώ, για όνομα του Θεού. Αφήστε δε που θυμίζει —αν δεν είναι κιόλας— βαρβάτο mansplaining. Αν μη τι άλλο, όλοι κάνουμε χίλιες υποχωρήσεις στη ζωή, σε όλα τα πεδία: αυτός είναι ο #1 κανόνας για να ζεις· ο δεύτερος είναι ότι χρειάζεται να αναπνέουμε. Τώρα, μολονότι σαφώς και ΔΕΝ ΕΧΕΙ ΣΗΜΑΣΙΑ, να προσθέσω απλώς ότι η γυναίκα είχε ένα απολύτως φυσιολογικό για την ώρα μακιγιάζ. Ουσιαστικά, ένα κραγιόν φορούσε από όσο πήρε το μάτι μου. Αλλά, ξαναλέω ΔΕΝ ΕΧΕΙ ΣΗΜΑΣΙΑ. Και να πω επίσης ότι ο τύπος ήταν ένας σαπιοκοιλιάς, εντελώς φλώρος, με μεγάλη περιφέρεια και ευμεγέθη σαμπρέλα. Πράγμα που ΙΣΩΣ έχει μια κάποια σημασία, γιατί μπορεί να υποτεθεί με ικανοποιητικό βαθμό βεβαιότητας ότι δεν είναι από τους τύπους (για να μην πω από την πάστα) αντρών που δέρνουν, που σκοτώνουν στο ξύλο, ή που απλώς σκοτώνουν. (Ναι, ξέρω καλά ότι δεν υπάρχει ένας ανθρωπότυπος βίαιων κακοποιητών, δολοφόνων και γυναικοκτόνων). Δεν ήταν κάνας μάγκας, κάνας περίεργος με τατουάζ στη μούρη, κάνα κουτσαβάκι, καμιά μπουζουκόβια φάτσα, κάνα λέσι. Μπα. Ήταν ένας απ’ αυτούς που κοιτάς και το βλέμμα σου μπαίνει μέσα τους και φεύγει, δεν αντανακλάται: δεν τον βλέπεις. Δεν άφηνε καν ένα χλιαρό αποτύπωμα στον αμφιβληστροειδή σου. Οπότε, «μπορεί να υποτεθεί με ικανοποιητικό βαθμό βεβαιότητας», θα το κόψει εκεί, ή κάπου εκεί, το ψευτοαντριλίκι του, αυτή την ομολογία μονίμως σε χάλαση πέους. Τούτων δοθέντων, ας μου επιτραπεί να πω δυο κουβέντες —κοινοτοπίες, το ξέρω— πριν δώσω τον λόγο σε μία γυναίκα: * * * Και τώρα ο λόγος στην καλή μου φίλη και συνάδελφο στον χώρο του βιβλίο Σαπφώ Καρδιακού, που ασχολείται ενεργά με τα φεμινιστικά πράγματα. Την ευχαριστώ πολύ για τον χρόνο της. Της ανέφερα το περιστατικό, και της ζήτησα να μου γράψει μερικές σκέψεις. Νά τες: * * * Είναι λοιπόν να απορούμε γιατί όλο και περισσότερες γυναίκες παίρνουν την κατάσταση στα χέρια τους και αποσχίζονται από τις πατριαρχικές νόρμες; Το κίνημα 4Β επεκτείνεται προς τη Δύση πέραν των συνόρων της Νότιας Κορέας ως αντίδραση στην αυξανόμενη επεμβατικότητα του αντρικού βλέμματος. Ο καταγγελτικός μονόλογος που ξεκίνησε από τις ανδροκρατούμενες θέσεις εξουσίας εντός και εκτός Ελλάδας για την υπογεννητικότητα και την υπόρρητη αποκλειστική ευθύνη των γυναικών φλογίζει τις εν αφθονία αναπαραγόμενες στα κοινοβούλια, στα ΜΜΕ και στα ΜΚΔ μισογυνικές ρητορικές. Άντρες κάθε ηλικίας και ειδικότητας γνωμοδοτούν πίσω από έδρανα ή πάνω από μικρόφωνα σχετικά με το πώς πρέπει να συμπεριφέρονται οι γυναίκες και πώς (και ποιος) πρέπει να διαχειρίζεται την αναπαραγωγική ιδιότητά τους φτάνοντας στις ακρότητες αρκετών Πολιτειών της Αμερικής όπου είναι πλέον αδύνατη η ιατρικά ασφαλής διακοπή κύησης καθώς και η πρόσβαση σε σκευάσματα αντισύλληψης. Μία περιήγηση στο διαδίκτυο και στις δημοφιλείς πλατφόρμες δικτύωσης φέρνει στις οθόνες μας τις πτυχές της manosphere: “Alpha males” και “Red pill bros”, «what do women bring to the table?” και “high/low bodycount”· έννοιες χωρίς αντίκρισμα και επιστημονική τεκμηρίωση αντικειμενοποιούν τις γυναίκες ενόσω διασπείρονται σε μονότονες παραλλαγές, δηλητηριάζοντας τους ευπειθείς εγκεφάλους αγοριών και νεαρών ανδρών. Ετερόφυλοι άντρες προτιμούν την τεμπέλικη συμφεροντολογική λύση και γίνονται «απόστολοι» ξοφλημένων πρώην Bitcoin bros αντί να αναζητήσουν λύσεις στην αυτογνωσία και την ψυχοθεραπεία, ή να κάνουν το απλούστερο: να ακούσουν τι έχουν να τους πουν οι γυναίκες. Οι γυναίκες τού 2024 δεν δικαιολογούν πλέον τα αντρικά χειριστικά νηπιάσματα και τη στρατηγική ανικανότητα, αρνούνται να χειραγωγηθούν για τον τρόπο που σκέφτονται, που ντύνονται και που ζουν. Παλιότερη έρευνα στο Πανεπιστήμιο του Σέφιλντ έδειξε ότι ο αντρικός εγκέφαλος επεξεργάζεται διαφορετικά τις γυναικείες και τις αντρικές φωνές. Οι αντρικές «δουλεύονται» στην περιοχή του εγκεφάλου που ασχολείται με την αίσθηση του εαυτού και τον προσανατολισμό, ενώ οι γυναικείες φτάνουν στην περιοχή όπου καταλήγουν σύνθετοι ήχοι όπως οι μελωδίες. Ούτως ειπείν, αγαπητές φίλες, αν οι άντρες της ζωής σας στο αυτοκίνητο χαμηλώνουν τη μουσική για να παρκάρουν, ενδεχομένως κάνουν το ίδιο νοητά στις συζητήσεις σας. Μακριά από μας η μοιρολατρική απόδοση χαρακτηριστικών στα φύλα βάσει nature vs nurture διχοτομιών — στον 21ο αιώνα δεν υπάρχουν ελαφρυντικά. Οι γυναίκες τού 2024 δεν δικαιολογούν πλέον τα αντρικά χειριστικά νηπιάσματα και τη στρατηγική ανικανότητα, αρνούνται να χειραγωγηθούν για τον τρόπο που σκέφτονται, που ντύνονται και που ζουν. Έτσι, φίλε εκεί στο σιντριβάνι; Νομίζω κατάλαβες τι θέλουμε να πούμε.",https://www.athensvoice.gr/images/1074x600/jpg/files/2024-04-20/lektiki-kakopoiisi-gynaikoktonies1.jpg,2024,4,21
https://www.athensvoice.gr/epikairotita/politiki-oikonomia/846504/gunaikoktonia-meixi-poinikou-laikismou-agnoias-kai-politikis-orthotitas/,"Γυναικοκτονία: Μείξη ποινικού λαϊκισμού, άγνοιας και πολιτικής ορθότητας;",2024-04-19,10:25:20,Πολιτικη & Οικονομια,Έφη Λαμπροπούλου,Γυναικοκτονία στον Ποινικό κώδικα: πόσο αποτελεσματική είναι η εισαγωγή της  ως ειδικής κατηγορίας εγκλήματος με αυστηροποίηση της ποινής,"Ο υπερθεματισμός σε «ειδικές» ποινές για «ειδικές»  ανθρωποκτονίες είναι ένα δείγμα ποινικού λαϊκισμού που καλλιεργείται επιλεκτικά, για να εμφανίζεται η εκάστοτε κυβέρνηση ότι ανησυχεί για το φαινόμενο","Μετά την τελευταία θλιβερή περίπτωση της δολοφονίας της νεαρής κοπέλας στους Αγίους Αναργύρους από τον πρώην φίλο της, αναζωπυρώθηκε με τη βοήθεια των ΜΜΕ και δηλώσεων πολιτικών στελεχών, η συζήτηση για την εισαγωγή στον ελληνικό Ποινικό Κώδικα της «γυναικοκτονίας» ως ειδικής κατηγορίας εγκλήματος. Τα ερωτήματα που τίθενται είναι πολλά. Θα μπορούσε να βοηθήσει γενικοπροληπτικά η κατοχύρωση του όρου «γυναικοκτονία» στον ποινικό μας κώδικα; Επιδιώκεται δηλαδή με την εισαγωγή του η πρόληψη τέλεσης νέων εγκλημάτων και η αποτροπή επίδοξων δραστών ή μόνον η αυστηρή ανταποδοτική τιμωρία των δραστών; Με την εισαγωγή μιας νέας κατηγορίας εγκλήματος θα αυξηθεί η ποινή που προβλέπεται στην ανθρωποκτονία; Κι αν ναι, πότε έχει λειτουργήσει η αυστηροποίηση των ποινών από μόνη της αποτρεπτικά, ώστε να μειωθούν τα εγκλήματα και ιδίως οι ανθρωποκτονίες; Στον ελληνικό Ποινικό Κώδικα δεν θα μπορούσε να βοηθήσει πρακτικά. Κι αυτό, επειδή η γυναικοκτονία είναι ανθρωποκτονία και η ανθρωποκτονία τιμωρείται με την ανώτερη των ποινών, την ισόβια κάθειρξη. Το 2021, κάτω από την κοινωνική πίεση εξαιτίας των δολοφονιών της Γαρυφαλλιάς, της Κάρολαϊν κ.ά. νέων γυναικών, η κυβέρνηση άλλαξε το άρθρο 299 του Ποινικού Κώδικα, το οποίο προέβλεπε για την ανθρωποκτονία ισόβια κάθειρξη ή πρόσκαιρη κάθειρξη τουλάχιστον 10 ετών, και αφαίρεσε τη δεύτερη εναλλακτική που έδινε ο νομοθέτης στο δικαστήριο. Έτσι, τώρα η ανθρωποκτονία τιμωρείται με μία και μόνη ποινή, την ισόβια κάθειρξη. Μετά την αλλαγή είχαμε λιγότερες ή περισσότερες ανθρωποκτονίες και απόπειρες; Και ποια ποινή αυστηρότερη από την ισόβια κάθειρξη να επιβληθεί στη «γυναικοκτονία»; Θα ήταν νομικά και δικαιοπρακτικά αποδεκτό να τιμωρείται η ανθρωποκτονία γυναικών με δις ισόβια, για παράδειγμα; Πράγμα που σημαίνει να αυξηθεί η ανώτερη των ποινών (!). Σ’ αυτή την περίπτωση δεν θα μπορούσαν κάποιοι να ζητήσουν και την επαναφορά της θανατικής ποινής; Με την εισαγωγή της γυναικοκτονίας ως ειδικής κατηγορίας εγκλήματος κατακερματίζεται η γενικότητα του (ποινικού) δικαίου. Το ποινικό δίκαιο, όπως και το υπόλοιπο δίκαιο (αστικό, οικογενειακό κ.λπ.), είναι και πρέπει να είναι γενικό, ώστε να μπορεί να ισχύει έναντι όλων, είτε δραστών είτε θυμάτων. Το δίκαιο περιγράφει γενικά την παράνομη πράξη και το δικαστήριο έρχεται να εφαρμόσει τον νόμο ειδικά στον συγκεκριμένο δράστη. Αυτό σημαίνει ότι θα εξετάσει τα ειδικότερα στοιχεία που αφορούν το άτομο, το πρόσωπο του δράστη –γιατί και πώς τέλεσε την πράξη– και τα κίνητρα –δόλο, αμέλεια, ψυχική ασθένεια– για την επιμέτρηση της ποινής. Αυτές είναι βασικές αρχές του δικαίου μας. Αν, για παράδειγμα, έχουμε ανθρωποκτονίες με θύματα υπέρβαρους ή ανηλίκους θα πρέπει να εισάγουμε μια ειδική κατηγορία ανθρωποκτονίας, μία για τους υπέρβαρους και μία για τους ανηλίκους, ήτοι νέους μέχρι 18 ετών; Άρα, η ζωή ενός 19χρονου ή 38χρονου είναι λιγότερο σημαντική από ό,τι η ζωή ενός 18χρονου, 15χρονου κ.ο.κ. ή η ζωή ενός αδύνατου ανθρώπου από εκείνη ενός υπέρβαρου και μιας γυναίκας από εκείνη ενός άντρα; Επίσης, η εισαγωγή της γυναικοκτονίας ως ειδικής κατηγορίας εγκλήματος παραβιάζει συνταγματικές αρχές, και συγκεκριμένα την αρχή της ισότητας και την αρχή της απαγόρευσης διακρίσεων λόγω φύλου. Με άλλα λόγια, δημιουργείται ανισότητα από την άλλη πλευρά, αυτή που υποτίθεται ότι προσπαθεί ο νομοθέτης να εξουδετερώσει, ενισχύοντας το επιχείρημα ότι δεν μπορούμε να έχουμε μια τέτοια ειδική κατηγορία εγκλήματος. Βασικό μέλημα του ελληνικού ποινικού δικαίου είναι η προστασία της ανθρώπινης ζωής χωρίς διακρίσεις, ανεξαρτήτως της ταυτότητας του θύματος. Εξάλλου, ο όρος «γυναικοκτονία» είναι ασαφής και αόριστος για το δικαστήριο, με κίνδυνο δράστες είτε να απαλλάσσονται της κατηγορίας λόγω αμφιβολιών ή ελλείψει επαρκών αποδεικτικών στοιχείων είτε, το πιθανότερο, να τιμωρούνται συλλήβδην με βάση το «κίνητρο» της πράξης τους και όχι την πράξη τους, το οποίο κίνητρο να θεωρείται αυταπόδεικτο μόνο και μόνο επειδή το θύμα ήταν γυναίκα. Εάν, όμως, υπήρχε το άρθρο 299 στην προηγούμενη μορφή του, τότε στην περίπτωση της απόπειρας ανθρωποκτονίας θα μπορούσε το δικαστήριο να επιβάλει πρόσκαιρη κάθειρξη. Και, για να τονίσει την απαξία της πράξης, να αυξήσει την ποινή χρησιμοποιώντας το άρθρο 82Α του Ποινικού Κώδικα που αφορά το «Έγκλημα με ρατσιστικά χαρακτηριστικά». Το άρθρο αυτό ορίζει ότι, αν ο δράστης επέλεξε το θύμα του λόγω ταυτότητας ή χαρακτηριστικών φύλου, τότε το πλαίσιο ποινής που μπορεί να του επιβληθεί, αυξάνεται. Το δικαστήριο θα μπορούσε, ακόμη, να χρησιμοποιήσει και το άρθρο 79 παρ. 3Β του Ποινικού Κώδικα, το οποίο αναφέρεται στην επιμέτρηση της ποινής και να αποφασίσει αναλόγως. Το άρθρο λέει, συγκεκριμένα, ότι για την εκτίμηση του βαθμού ενοχής του υπαιτίου, το δικαστήριο εξετάζει, μεταξύ άλλων, τα αίτια που τον ώθησαν στην εκτέλεση του εγκλήματος, την αφορμή που του δόθηκε και τον σκοπό που επιδίωξε. Η «γυναικοκτονία» έχει αναγνωριστεί νομικά κυρίως σε χώρες της Λατινικής Αμερικής (π.χ. Γουατεμάλα, Κολομβία, Περού, Ελ Σαλβαδόρ, Δομινικανή Δημοκρατία) όπου το φαινόμενο έχει λάβει μεγάλες διαστάσεις τα τελευταία χρόνια, μαζί με τις απαγωγές. Αυτό οφείλεται στη μεγαλύτερη συμμετοχή των γυναικών στις συμμορίες, στην ευρύτερη χρήση όπλων και κυρίως στην ένταση των συγκρούσεων μεταξύ συμμοριών, επειδή άλλαξαν οι διάδρομοι διακίνησης ναρκωτικών, καθώς και του πολέμου κατά των ναρκωτικών που έχει κηρύξει η κυβέρνηση του Μεξικού και όχι στην ενδοοικογενειακή βία . Αντιθέτως, καμία χώρα της Ευρωπαϊκής Ένωσης δεν έχει αναγνωρίσει, προς το παρόν, νομικά τον όρο «γυναικοκτονία». Αυτό δεν σημαίνει ότι το δίκαιο δεν πρέπει να προσαρμόζεται στις κοινωνικές εξελίξεις, ώστε να περιλαμβάνει και νέες μορφές εγκλημάτων, οι οποίες προκύπτουν από τη μελέτη κοινωνικών συμπεριφορών. Περί αυτού πρόκειται όμως; Όποιος δολοφονεί τη σύζυγο, τη σύντροφο, τη φίλη του ή οποιαδήποτε γυναίκα, το κάνει οπωσδήποτε λόγω του φύλου της, δηλαδή επειδή είναι μισογύνης, επομένως, κάθε μισογύνης είναι δυνάμει δολοφόνος; Κατά τη γνώμη μου, ο υπερθεματισμός σε «ειδικές» ποινές για «ειδικές»  ανθρωποκτονίες με «ειδικούς» δράστες είναι ένα ακόμη δείγμα ποινικού λαϊκισμού που καλλιεργείται επιλεκτικά, για να εμφανίζεται η εκάστοτε κυβέρνηση ότι ανησυχεί για το φαινόμενο και ότι μεριμνά για τα θύματα, χωρίς ο συγκεκριμένος τρόπος αντίδρασης να έχει αποτρεπτική αξία και χωρίς να εντάσσεται στη μεγάλη εικόνα της βίας και ιδίως της χρήσης της από νεαρά άτομα στην ελληνική κοινωνία. «Σχετικά με τα ποσοστά ανθρωποκτονιών στη Λατινική Αμερική» (COPLAD – ILANUD 2021, About the rates of homicide in Latin America, COPLAD - ILANUD 2021, San José- Costa Rica),  μτφρ. Ε. Λαμπροπούλου, Εγκληματολογία 12/2022, σελ. 10 [1-12].",https://www.athensvoice.gr/images/1074x600/jpg/files/2024-04-19/femicide.jpg,2024,4,19
https://www.athensvoice.gr/epikairotita/ellada/846107/gunaikoktonia-ti-eipe-i-mitera-tis-kuriakis-griva/,"Μητέρα Κυριακής Γρίβα: «Έχει ξεριζωθεί η ψυχή μου, καμία μάνα να μη περάσει αυτό που περνάω εγώ»",2024-04-17,07:53:00,Ελλαδα,Newsroom,"Γυναικοκτονία - Άγιοι Ανάργυροι: Τι είπε η μητέρα της Κυριακής - «Ζητάω ένα κεράκι στη μνήμη της Κυριακής μου, η κόρη μου περιμένει δικαίωση» είπε η μητέρα της 28χρονης","«Ζητάω ένα κεράκι στη μνήμη της Κυριακής μου, η κόρη μου περιμένει δικαίωση» είπε η μητέρα της 28χρονης","«Το νινάκι μου περιμένει τη δικαίωση». Η μητέρα της Κυριακής Γρίβα, που δολοφονήθηκε έξω από το ΑΤ Αγίων Αναργύρων από τον πρώην σύντροφό της, μίλησε στην εκπομπή του Ant1 και στο σπαρακτικό της μήνυμα ανέφερε μεταξύ άλλων πως «καμία μάνα να μη περάσει αυτό που περνάω εγώ».   «Θέλω να αποδοθεί δικαιοσύνη και να τιμωρηθούν όλοι όσοι ευθύνονται, ώστε να αναπαυθεί η ψυχή του παιδιού μου. Ευχαριστώ όλο τον κόσμο για την αμέριστη συμπαράστασή του και τους παρακαλώ να ανάψουν ένα κεράκι στη μνήμη της Κυριακής μου. Εύχομαι καμία άλλη μάνα στον κόσμο να μην περάσει αυτό που περνάω εγώ. Έχει ξεριζωθεί η ψυχή μου. Δε θα ησυχάσω ούτε εγώ, ούτε και η ψυχή της κόρης μου. Το νινάκι μου περιμένει δικαίωση». Ο 39χρονος δολοφόνος της Κυριακής Γρίβα πήρε εξιτήριο από το Τζάνειο Νοσοκομείο το μεσημέρι της Δευτέρας. Συγκεκριμένα, το όχημα των μεταγωγών πέρασε την πύλη του νοσοκομείου κάτω από αυστηρά μέτρα ασφαλείας λίγο μετά τις 12 το μεσημέρι της Δευτέρας.   Όπως φαίνεται στα πλάνα που είδαν το φως της δημοσιότητας κάποιοι από τους γιατρούς και νοσηλευτές μαζί με αστυνομικούς βρίσκονταν στην είσοδο τη στιγμή της μεταφοράς του κατηγορούμενου. Να σημειωθεί πως ο 39χρονος δολοφόνος της Κυριακής παρέμεινε στο Τζάνειο όπου και εξετάστηκε από γιατρούς αλλά και από ψυχολόγο, ούτως ώστε να εκτιμηθεί η κατάσταση της υγείας του και στη συνέχεια μεταφέρθηκε στον Κορυδαλλό.",https://www.athensvoice.gr/images/1074x600/1/jpg/files/2024-04-17/mhtera-kyriakhs-griva.jpg,2024,4,17
https://www.athensvoice.gr/epikairotita/ellada/845977/agioi-anarguroi-exitirio-gia-ton-39hrono-gunaikoktono/,Η στιγμή που ο δολοφόνος της Κυριακής μεταφέρεται από το Τζάνειο στον Κορυδαλλό,2024-04-16,08:13:00,Ελλαδα,Newsroom,Άγιοι Ανάργυροι: Εξιτήριο για τον 39χρονο γυναικοκτόνο - Μεταφέρθηκε από το Τζάνειο στον Κορυδαλλό - Το βίντεο που είδε το φως της δημοσιότητας,Το βίντεο που είδε το φως της δημοσιότητας,"Ο 39χρονος δολοφόνος της Κυριακής Γρίβα πήρε εξιτήριο από το Τζάνειο Νοσοκομείο το μεσημέρι της Δευτέρας. Συγκεκριμένα, το όχημα των μεταγωγών πέρασε την πύλη του νοσοκομείου κάτω από αυστηρά μέτρα ασφαλείας λίγο μετά τις 12 το μεσημέρι της Δευτέρας. Όπως φαίνεται στα πλάνα που είδαν το φως της δημοσιότητας κάποιοι από τους γιατρούς και νοσηλευτές μαζί με αστυνομικούς βρίσκονταν στην είσοδο τη στιγμή της μεταφοράς του κατηγορούμενου. Να σημειωθεί πως ο 39χρονος δολοφόνος της Κυριακής παρέμεινε στο Τζάνειο όπου και εξετάστηκε από γιατρούς αλλά και από ψυχολόγο, ούτως ώστε να εκτιμηθεί η κατάσταση της υγείας του και στη συνέχεια μεταφέρθηκε στον Κορυδαλλό.",https://www.athensvoice.gr/images/1074x600/png/files/2024-04-12/gynaikoktonia_stous_agious_anargyrous_epistoli_39xronou_stin_28xroni_kyriaki_griva2.png,2024,4,16
https://www.athensvoice.gr/epikairotita/ellada/845836/gunaikoktonia-neo-video-dokoumedo-stous-ag-anargurous/,Νέο βίντεο - ντοκουμέντο από τη δολοφονία της Κυριακής έξω από το ΑΤ Αγίων Αναργύρων,2024-04-15,09:25:00,Ελλαδα,Newsroom,Γυναικοκτονία: Νέο βίντεο - ντοκουμέντο στους Αγ. Αναργύρους - Το βίντεο αποτυπώνει τα λεπτά μετά τη δολοφονία της Κυριακής και της αντιδράσεις της Αστυνομίας,Το βίντεο αποτυπώνει τα λεπτά μετά τη δολοφονία της Κυριακής και της αντιδράσεις της Αστυνομίας,"Στο φως της δημοσιότητας έρχεται νέο βίντεο ντοκουμέντο από τον Ant1 από τη νύχτα που η Κυριακή Γρίβα δολοφονήθηκε από τον πρώην σύντροφό της έξω από το ΑΤ Αγίων Αναργύρων. Το νέο βίντεο καταγράφει τις κινήσεις του φρουρού – σκοπού αλλά και των υπόλοιπων αστυνομικών έξω από το Τμήμα των Αγίων Αναργύρων λίγο μετά τη δολοφονία της Κυριακής.   Ενδεικτικό είναι ότι, όπως δείχνει το βίντεο που δημοσίευσε ο ΑΝΤ1, με το χέρι στην τσέπη και με αργές κινήσεις, ο σκοπός προχωρά προς το Τμήμα για να ενημερώσει. Νέα στοιχεία για την κακοποίηση και τις απειλές που δεχόταν η Κυριακή δίπλα στον δολοφόνο της τα προηγούμενα χρόνια έδωσε μια φίλη της κοπέλας, μιλώντας στο «Φως στο Τούνελ». Η φίλη και συνάδελφός της που ήταν το ταίρι της στο συνεργείο, είπε χαρακτηριστικά πως «ο σύντροφός της δεν έχει ψυχολογικά, έχει μανία με τις γυναίκες. Μάλωνα συνέχεια μαζί του. Την Κική την έκανε ό,τι ήθελε. Επτά χρόνια ήταν μαζί. Της μίλαγε πολύ άσχημα, της έλεγα: «Τι κάνεις με αυτό το παιδί; Δεν είναι για σένα, άστον φύγε. Μάλιστα μου έλεγε ότι ήταν έγκυος και την είχε χτυπήσει τόσο πολύ και έχασε το μωρό και χώρισαν». Όπως ανέφερε η ίδια η Κυριακή πολλές φορές χώριζε, αλλά την γύριζε πάντα πίσω με απειλές: «Της είχε πει πολλές φορές ότι θα τη σκοτώσει αν χωρίσουν. Της είχα πει να φύγει, γιατί κάποια μέρα θα τη σκότωνε και εκείνη έλεγε ότι τον αγαπάει». Η Κυριακή πήγαινε στην δουλειά με σημάδια και μελανιές, συνέχισε η φίλη της, προσθέτοντας πως η οικογένειά της της έλεγε να φύγει από αυτή τη σχέση. «Όταν είχε πάει στη μαμά της μια μέρα, αυτός φώναζε τόσο πολύ και της λέω: 'Το βρίσκεις λογικό, να σε βρίζει επειδή πήγες στη μαμά σου;'. Αυτός μας έβαζε και δουλεύαμε και καθόταν μέσα στο αυτοκίνητο και μας περίμενε…» Για τη αρρωστημένη σχέση της Κυριακής με τον 39χρονο μίλησε και μια άλλη πρώην συνάδελφός της. «Ήταν ένα πολύ φοβισμένο κορίτσι. Όποτε απομακρυνόμασταν για να πούμε δυο κουβέντες σαν γυναίκες, ερχόταν ο Θανάσης τρέχοντας. Ήταν πολύ χειριστικός και αυταρχικός και κάποια στιγμή που έπρεπε να δω την Κυριακή για ένα θέμα δουλειάς, μου απαγόρευσε να της μιλήσω και για ότι ήθελα θα έπρεπε να μιλάω με εκείνον». Σε ερώτηση για το αν είχε προσέξει ποτέ σημάδια πάνω της από κάποιο χτύπημα, απάντησε ότι δεν είχε δει κάτι γιατί φορούσε πάντα ρούχα με μακριά μανίκια. «Ακόμα και αυτό τώρα που κάνει που το παίζει τρελός με έχει εξοργίσει και όχι μόνο εμένα. Ελπίζω να μην τη γλιτώσει», κατέληξε.",https://www.athensvoice.gr/images/1074x600/1/jpg/files/2024-04-15/kyriakh-griba-ag-anargyroi.jpg,2024,4,15
https://www.athensvoice.gr/epikairotita/ellada/845604/gunaikoktonia-fili-kuriakis-sto-fos-sto-tounel/,"«Της έλεγε θα την σκοτώσει, αν χωρίσουν»: Νέες μαρτυρίες για τη γυναικοκτονία στους Αγ. Αναργύρους",2024-04-13,06:43:00,Ελλαδα,Newsroom,"Γυναικοκτονία στους Αγίους Αναργύρους: «Της έλεγε θα την σκοτώσει, αν χωρίσουν» είπε φίλη της Κυριακής στο «Φως στο τούνελ»",«Δεν πήγαινε πουθενά χωρίς αυτόν» - Όσα είπε φίλη της Κυριακής στο «Φως στο τούνελ»,"Νέα στοιχεία για την κακοποίηση και τις απειλές που δεχόταν η Κυριακή δίπλα στον δολοφόνο της τα προηγούμενα χρόνια έδωσε μια φίλη της κοπέλας, μιλώντας στο «Φως στο Τούνελ». Η φίλη και συνάδελφός της που ήταν το ταίρι της στο συνεργείο, είπε χαρακτηριστικά πως «ο σύντροφός της δεν έχει ψυχολογικά, έχει μανία με τις γυναίκες. Μάλωνα συνέχεια μαζί του. Την Κική την έκανε ό,τι ήθελε. Επτά χρόνια ήταν μαζί. Της μίλαγε πολύ άσχημα, της έλεγα: «Τι κάνεις με αυτό το παιδί; Δεν είναι για σένα, άστον φύγε. Μάλιστα μου έλεγε ότι ήταν έγκυος και την είχε χτυπήσει τόσο πολύ και έχασε το μωρό και χώρισαν». Όπως ανέφερε η ίδια η Κυριακή πολλές φορές χώριζε, αλλά την γύριζε πάντα πίσω με απειλές: «Της είχε πει πολλές φορές ότι θα τη σκοτώσει αν χωρίσουν. Της είχα πει να φύγει, γιατί κάποια μέρα θα τη σκότωνε και εκείνη έλεγε ότι τον αγαπάει». Η Κυριακή πήγαινε στην δουλειά με σημάδια και μελανιές, συνέχισε η φίλη της, προσθέτοντας πως η οικογένειά της της έλεγε να φύγει από αυτή τη σχέση. «Όταν είχε πάει στη μαμά της μια μέρα, αυτός φώναζε τόσο πολύ και της λέω: 'Το βρίσκεις λογικό, να σε βρίζει επειδή πήγες στη μαμά σου;'. Αυτός μας έβαζε και δουλεύαμε και καθόταν μέσα στο αυτοκίνητο και μας περίμενε…» Για τη αρρωστημένη σχέση της Κυριακής με τον 39χρονο μίλησε και μια άλλη πρώην συνάδελφός της. «Ήταν ένα πολύ φοβισμένο κορίτσι. Όποτε απομακρυνόμασταν για να πούμε δυο κουβέντες σαν γυναίκες, ερχόταν ο Θανάσης τρέχοντας. Ήταν πολύ χειριστικός και αυταρχικός και κάποια στιγμή που έπρεπε να δω την Κυριακή για ένα θέμα δουλειάς, μου απαγόρευσε να της μιλήσω και για ότι ήθελα θα έπρεπε να μιλάω με εκείνον». Σε ερώτηση για το αν είχε προσέξει ποτέ σημάδια πάνω της από κάποιο χτύπημα, απάντησε ότι δεν είχε δει κάτι γιατί φορούσε πάντα ρούχα με μακριά μανίκια. «Ακόμα και αυτό τώρα που κάνει που το παίζει τρελός με έχει εξοργίσει και όχι μόνο εμένα. Ελπίζω να μην τη γλιτώσει», κατέληξε.",https://www.athensvoice.gr/images/1074x600/jpg/files/2024-04-10/gynaikoktonia_agioi_anargyroi_39xronow.jpg,2024,4,13
https://www.athensvoice.gr/epikairotita/ellada/845409/gunaikoktonia-i-epistoli-tou-39hronou-stin-kuriaki/,«Γιατί δεν με θέλεις;»: Η επιστολή του γυναικοκτόνου στην Κυριακή Γρίβα - Της ζητούσε να είναι και πάλι μαζί,2024-04-12,05:57:00,Ελλαδα,Newsroom,Γυναικοκτονία - Άγιοι Ανάργυροι: Η επιστολή του 39χρονου στην Κυριακή - Η 28χρονη φέρεται να είχε μαζί της την επιστολή όταν πήγε στο Αστυνομικό Τμήμα,Η 28χρονη φέρεται να είχε μαζί της την επιστολή όταν πήγε στο Αστυνομικό Τμήμα,"Μία οκτασέλιδη επιστολή φέρεται να είχε στείλει ο 39χρονος γυναικοκτόνος στην 28χρονη Κυριακή Γρίβα, ζητώντας της να είναι ξανά μαζί. Το θύμα φέρεται να είχε μαζί του την επιστολή όταν πήγε στο Αστυνομικό Τμήμα Αγίων Αναργύρων για να ζητήσει βοήθεια. Λίγες στιγμές αργότερα - ακριβώς έξω από το ΑΤ - η νεαρή νηπιαγωγός έπεσε νεκρή από τις μαχαιριές του 39χρονου. «Γιατί μου λες ψέματα; Γιατί δε με θέλεις; Σε παρακαλώ σκέψου τα λίγο» έγραφε μεταξύ άλλων ο 39χρονος γυναικοκτόνος στην επιστολή που έδωσε στη δημοσιότητα το Mega. Ανάμεσα σε άλλα της έγραφε ότι έχει διπολική διαταραχή με τάσεις σχιζοφρένειας και προσπαθούσε να την πείσει να τα ξαναβρούν. «Γιατί μου λες ψέματα ότι βγαίνεις με την Π….; γιατί δεν με θέλεις; σε παρακαλώ σκέψου τα λίγο. Σου είχα πει τα πάντα, αρκεί να είμαστε καλά μεταξύ μας. Όμως πάντα κάτι γινόταν και επειδή έκανα και εγώ τη… και τα κράταγα μετά έσκαγα και τα έκανα και εγώ με τη σειρά μου σκ…» ανέφερε σε άλλο σημείο της επιστολής ο γυναικοκτόνος. «Περάσαμε πολλά και έκανα πολλά λάθη και εγώ όμως από την αρχή δεν σου είπα ψέματα σε κάτι, σου είπα εδώ είμαι, αυτός είμαι, θα κάνω ότι καλύτερο μπορώ μέχρι να γίνω τέλειος, όμως δεν είμαι και ένα-ένα θα τα διορθώσω για να είμαστε όπως πρέπει» γράφει ο 39χρονος στην επιστολή που - κατά πληροφορίες - δεν φέρει ημερομηνία. Για προμελετημένο έγκλημα κάνει λόγο η συνήγορος του πατέρα της 28χρονης Κυριακής, της γυναίκας που δολοφονήθηκε από τον πρώην σύντροφό της έξω από το Αστυνομικό Τμήμα των Αγίων Αναργύρων. Η κ. Μαζαράκη υποστηρίζει ότι ο 39χρονος γυναικοκτόνος είχε σχεδιάσει το έγκλημα και ότι ήρθε από την Άρτα με μοναδικό σκοπό να προχωρήσει στη δολοφονία της 28χρονης. «Ο πατέρας της Κυριακής, είχε υποψίες ότι το παιδί του δεχόταν κακοποιητικές συμπεριφορές από τον δράστη, αλλά δεν είχε γνώση γιατί η Κυριακή τα έκρυβε αυτά για να μην τον στεναχωρήσει», η δικηγόρος του πατέρα της 28χρονης.  Το δικό του μήνυμα προς όλες τις γυναίκες στέλνει ο πατέρας της Κυριακής Γρίβα, κάνοντας έκκληση προκειμένου να μιλούν για ό,τι τους συμβαίνει. «Αυτό που μου έχει συμβεί είναι το χειρότερο που μπορεί να τύχει στον γονιό που καλείται να θάψει το παιδάκι του, μετά από τόσες θυσίες που έκανε να το μεγαλώσει και να το φτάσει στην ηλικία των 28 χρονών», σημείωσε. «Ζω τον χειρότερο εφιάλτη και δεν μπορώ να ξυπνήσω. Δεν το έχω συνειδητοποιήσει και δεν το εύχομαι ούτε στον χειρότερο εχθρό μου. Βασανίστηκα και παιδεύτηκα να μεγαλώσω και τα δύο κορίτσια μου από την ηλικία των 5 και 6 χρονών η καθεμιά τους, μόνος μου και να τα αποδώσω στην κοινωνία χρήσιμους ανθρώπους και ξαφνικά ήρθε ο δολοφόνος και μου σκότωσε την Κυριακή μου» συμπλήρωσε ο πατέρας της Κυριακής. «Ξαναλέω και ζητώ από όλα τα κορίτσια και τις γυναίκες να μιλούν. Μιλήστε, μιλήστε. Μιλήστε στους δικούς σας. Μην φοβάστε κανέναν! Η κορούλα μου δε θα γυρίσει πίσω αλλά μπορούν να σωθούν άλλα κορίτσια» τόνισε χαρακτηριστικά.  ",https://www.athensvoice.gr/images/1074x600/png/files/2024-04-12/gynaikoktonia_stous_agious_anargyrous_epistoli_39xronou_stin_28xroni_kyriaki_griva2.png,2024,4,12
https://www.athensvoice.gr/epikairotita/ellada/845476/gunaikoktonia-eggrafes-exigiseis-apo-6-astunomikous/,Έγγραφες εξηγήσεις από 6 αστυνομικούς για τη γυναικοκτονία στους Αγίους Αναργύρους,2024-04-12,10:47:00,Ελλαδα,Newsroom,Γυναικοκτονία - Άγιοι Ανάργυροι: Έγγραφες εξηγήσεις από 6 αστυνομικούς,Για όσα έγιναν το βράδυ της 1ης Απριλίου,"Έγγραφες εξηγήσεις καλούνται να δώσουν έξι αστυνομικοί του Αστυνομικού Τμήματος Αγίων Αναργύρων σχετικά με όσα έγιναν το βράδυ της 1ης Απριλίου, όταν καταγράφηκε η γυναικοκτονία της 28χρονης Κυριακής από τον 39χρονο πρώην σύντροφό της, έξω από το Α.Τ.. Σύμφωνα με το OPEN, οι έρευνες που διεξάγονται για τη γυναικοκτονία της Κυριακής Γρίβα έξω από το αστυνομικό τμήμα των Αγίων Αναργύρων είναι δύο: το πειθαρχικό κομμάτι της ΕΔΕ και το ποινικό κομμάτι. Σε ό,τι αφορά το πειθαρχικό σκέλος, έχουν κληθεί να δώσουν όλοι οι αστυνομικοί έγγραφες εξηγήσεις, κάτι που σημαίνει ότι όλοι αντιμετωπίζονται από τον Ταξίαρχο ως ύποπτοι και έχουν περιθώριο πέντε ημέρες να απαντήσουν εγγράφως για το τι έπραξαν. Παράσταση προς υποστήριξη της κατηγορίας θα δηλώσει σήμερα στην ανακρίτρια η οικογένεια της Κυριακής Γρίβα, που δολοφονήθηκε άγρια από τον πρώην σύντροφο της στο κατώφλι του Αστυνομικού Τμήματος Αγίων Αναργύρων, όπου είχε καταφύγει για βοήθεια το θύμα. Σύμφωνα με ανακοίνωση της δικηγόρου Έλενας Τζούλη που εκπροσωπεί την οικογένεια της Κυριακής και θα δηλώσει σήμερα παράσταση ενώπιον της 25ης Τακτικής Ανακρίτριας: «Kατά το στάδιο της ανάκρισης θα διερευνηθεί και το έγκλημα της ανθρωποκτονίας δια παραλείψεως, σε βάρος όσων κρατικών οργάνων ευθύνονται για τη στυγνή δολοφονία. Στο ίδιο πλαίσιο, θα υποβληθούν αιτήματα σε όλες τις συναρμόδιες Αρχές, συμπεριλαμβανομένης της Διεύθυνσης Εσωτερικών Υποθέσεων της ΕΛΑΣ, για την πλήρη διαλεύκανση όλων των πτυχών της Υπόθεσης κατά Παντός Υπευθύνου». Μία οκτασέλιδη επιστολή φέρεται να είχε στείλει ο 39χρονος γυναικοκτόνος στην 28χρονη Κυριακή Γρίβα, ζητώντας της να είναι ξανά μαζί. Το θύμα φέρεται να είχε μαζί του την επιστολή όταν πήγε στο Αστυνομικό Τμήμα Αγίων Αναργύρων για να ζητήσει βοήθεια. Λίγες στιγμές αργότερα - ακριβώς έξω από το ΑΤ - η νεαρή νηπιαγωγός έπεσε νεκρή από τις μαχαιριές του 39χρονου. «Γιατί μου λες ψέματα; Γιατί δε με θέλεις; Σε παρακαλώ σκέψου τα λίγο» έγραφε μεταξύ άλλων ο 39χρονος γυναικοκτόνος στην επιστολή που έδωσε στη δημοσιότητα το Mega. Ανάμεσα σε άλλα της έγραφε ότι έχει διπολική διαταραχή με τάσεις σχιζοφρένειας και προσπαθούσε να την πείσει να τα ξαναβρούν. «Γιατί μου λες ψέματα ότι βγαίνεις με την Π….; γιατί δεν με θέλεις; σε παρακαλώ σκέψου τα λίγο. Σου είχα πει τα πάντα, αρκεί να είμαστε καλά μεταξύ μας. Όμως πάντα κάτι γινόταν και επειδή έκανα και εγώ τη… και τα κράταγα μετά έσκαγα και τα έκανα και εγώ με τη σειρά μου σκ…» ανέφερε σε άλλο σημείο της επιστολής ο γυναικοκτόνος. «Περάσαμε πολλά και έκανα πολλά λάθη και εγώ όμως από την αρχή δεν σου είπα ψέματα σε κάτι, σου είπα εδώ είμαι, αυτός είμαι, θα κάνω ότι καλύτερο μπορώ μέχρι να γίνω τέλειος, όμως δεν είμαι και ένα-ένα θα τα διορθώσω για να είμαστε όπως πρέπει» γράφει ο 39χρονος στην επιστολή που - κατά πληροφορίες - δεν φέρει ημερομηνία.",https://www.athensvoice.gr/images/1074x600/jpg/files/2024-04-12/gynaikoktonia_agioi_anargyroi_exigiseis_astynomikon.jpg,2024,4,12
https://www.athensvoice.gr/epikairotita/politiki-oikonomia/845063/tragodia-tebon-gunaikoktonia-k-griva-kai-politiki-diaheirisi/,Παράλληλοι κόσμοι της ελληνικής πραγματικότητας,2024-04-10,12:48:53,Πολιτικη & Οικονομια,Σοφία Καλαμαντή,"Τραγωδία Τεμπών - γυναικοκτονία Κυριακής Γρίβα έξω από το ΑΤ Αγ. Αναργύρων: Η λειτουργία του δημοσίου, η εργαλειοποίηση του πόνου, η πολιτική διαχείριση","Η ασφάλεια, η νομιμότητα και η εύρυθμη λειτουργία του δημοσίου δεν εξασφαλίζονται με ψηφιακούς ή τεχνοκρατικούς καλλωπισμούς επάνω σε ανύπαρκτα δομικά θεμέλια"," Τις τελευταίες εβδομάδες βιώσαμε δύο παράλληλες και αντιφατικές πραγματικότητες μέσω της ελληνικής επικαιρότητας. Η πρώτη πραγματικότητα ξετυλίχθηκε στους μικροπολιτικούς διαξιφισμούς των κομμάτων στο ελληνικό κοινοβούλιο. Μία πρόταση δυσπιστίας, η τέταρτη που κλήθηκε να αντιμετωπίσει ο Κυριάκος Μητσοτάκης, έφερε μαζί της μία συζήτηση σε υψηλούς τόνους στη Βουλή για την τραγωδία των Τεμπών. Τα Τέμπη έχουν ούτως ή άλλως πάψει εδώ και καιρό να αποτελούν ζήτημα ουσίας στη δημόσια σφαίρα, έχοντας εξελιχθεί σε ένα εργαλειοποιημένο σύμβολο πόνου. Η φρικτή εικόνα των συντριμμιών των δύο αμαξοστοιχιών έγινε σταδιακά το πεδίο μάχης μίας ιδεολογικής –και καθόλου ορθολογικής– διελκυστίνδας, την οποία ο κάθε πολιτικός παίκτης τραβάει προς τη μεριά που τον συμφέρει στρατηγικά, δίχως να ενδιαφέρεται για το αν θα αποδοθεί δικαιοσύνη και θα υπάρξει πραγματική διαφάνεια στην υπόθεση. Αρκεί ο ένοχος να είναι ο «σωστός» από άποψη τακτικής. Στην πρόταση δυσπιστίας ακούστηκαν διάφοροι αναμενόμενοι λεονταρισμοί, δίχως ουσιαστικές προτάσεις, δίχως σημαίνουσες παρεμβάσεις προκειμένου να μην επαναληφθεί αντίστοιχο δράμα και να υπάρξει εξυγίανση τόσο του σιδηρόδρομου, όσο και των ελληνικών ΜΜΜ συνολικά. Η αντιπολίτευση είναι ολίγιστη από κάθε άποψη, τίποτε ουσιαστικό δεν προσφέρει με τις παρεμβάσεις της και ουδόλως ασκεί εποικοδομητική κριτική ή άλλου είδους παραγωγικό κοινοβουλευτικό έλεγχο. Μοναδικός στόχος η επίμονη προσπάθεια για επιστροφή στην τοξικότητα των μνημονιακών χρόνων, η δημιουργία μίας διαιρετικής τομής που θα περιχαρακώσει από τη μία τις προσωποπαγείς συστημικές δυνάμεις του «κατεστημένου» και των «συμφερόντων» και από την άλλη τους εναλλακτικούς, δήθεν επαναστατικούς και ανεξάρτητους σχηματισμούς. Στην πραγματικότητα οι σχηματισμοί αυτοί δεν έχουν τίποτε περισσότερο να προσφέρουν από αντικαθεστωτικό λαϊκισμό, γενικόλογες υποσχέσεις και εναντίωση στις απανταχού «ελίτ». Η ιδέα της «παλιάς Ελλάδας» που πρέπει να αφήσουμε πίσω κοιτώντας στον καθρέφτη της αυτοκριτικής είναι ένα επικοινωνιακό μοτίβο που αξιοποιείται σταθερά από τους κυβερνητικούς κύκλους Από τη μεριά της, η κυβέρνηση φαίνεται να προσφεύγει σταθερά στο διαλεκτικό σχήμα που χαρίζει ευκολότερη ουδετεροποίηση των ευθυνών για αδράνειες και αστοχίες, που έρχονται κάθε τόσο στην επιφάνεια. Η ιδέα της «παλιάς Ελλάδας» που πρέπει να αφήσουμε πίσω, η απόφαση να τα βάλουμε με τον «κακό μας εαυτό» κοιτώντας τον κατάματα στον καθρέφτη της αυτοκριτικής, είναι ένα επικοινωνιακό μοτίβο που αξιοποιείται σταθερά από τους κυβερνητικούς κύκλους, ώστε να μην εξειδικευτεί το πρόβλημα σε λάθη και παραλείψεις κυβερνητικών παραγόντων. Η πολιτική ευθύνη υπογραμμίζεται βεβαίως πως έχει τη σημασία της για την κυβέρνηση, σταματάει ωστόσο κι αυτή ανήμπορη όταν συναντάει μπροστά της το γραφειοκρατικό, παλαιοκομματικό  και συνδικαλιστικό Λεβιάθαν της ελληνικής πραγματικότητας. Αυτό το αφήγημα είναι πρακτικό, αλλά έχει μία λειτουργική ημερομηνία λήξης και μία κυβέρνηση σχεδόν πενταετίας οφείλει σίγουρα να το γνωρίζει καλά. Η δεύτερη πραγματικότητα, απολύτως αποξενωμένη από την κομματική φούσκα των πολιτικών παιγνίων, ξεσκεπάστηκε άγρια την προηγούμενη εβδομάδα με την υπόθεση της 28χρονης Κυριακής Γρίβα. Η γυναίκα δολοφονήθηκε μπροστά στο αστυνομικό τμήμα των Αγίων Αναργύρων, στην προσπάθειά της να ακολουθήσει ένα πρωτόκολλο ασφαλείας, μία διαδρομή κινήσεων και αποφάσεων που υποτίθεται πως θα την προστάτευαν από τον διώκτη της. Η προσπάθειά της όμως συνάντησε φράγμα: ένα υποστελεχωμένο αστυνομικό τμήμα, αποτελούμενο από έναν ειδικό φρουρό καταδικασμένο για συμμετοχή σε εγκληματική οργάνωση και μία αξιωματικό νεαρή σε ηλικία, που πιθανώς ερχόταν αντιμέτωπη για πρώτη φορά με ανάλογης σοβαρότητας περίπτωση. Το περιπολικό δεν ήταν διαθέσιμο για να τη συνοδέψει στην ασφάλεια και επιστρατεύτηκε η κλήση στο 100. Ο τηλεφωνητής στην άλλη άκρη της γραμμής είναι φανερό από το ηχητικό της συνομιλίας πως δεν είχε εκπαιδευθεί διόλου στην αξιολόγηση του βαθμού του επείγοντος, ούτε στη διαχείριση περιστατικών που απαιτούν άμεση λήψη αποφάσεων. Αντιθέτως, η ατσούμπαλη πληκτρολόγηση σε κάποιον υπολογιστή –πιθανώς 15ετίας από τα χοντρά πλήκτρα που ακούγονται– μαρτυρά πως ο συγκεκριμένος άνθρωπος αντιμετώπιζε τη δουλειά του όχι ως ένα πρωτόκολλο κινήσεων που σώζει ζωές, αλλά ως μία τυπική γραφειοκρατική συνδιαλλαγή οποιασδήποτε άλλης διοικητικής υπηρεσίας του δημοσίου. «Χάνομαι» είναι μία από τις τελευταίες φράσεις που ψελλίζει ασυναίσθητα στο τέλος της κλήσης η Κυριακή Γρίβα, όταν συνειδητοποιεί με απόγνωση πως αντικρίζει μπροστά της τον δολοφόνο της να έρχεται προς το μέρος της. Η νεαρή γυναίκα ξεψυχά λίγα μέτρα από το αστυνομικό τμήμα, μπροστά σε μία υπηρεσία που απέτυχε παταγωδώς να την προστατέψει από μία δηλωμένη με κάθε μέσο απειλή. Χάθηκε η Κυριακή Γρίβα και μαζί της χάθηκε και η ψευδαίσθηση πως ο «εκσυγχρονισμός» και η «μεταρρύθμιση» μπορούν να χρησιμοποιούνται ως κούφιες λέξεις. Διότι η ασφάλεια, η νομιμότητα και η εύρυθμη λειτουργία του δημοσίου δεν εξασφαλίζονται μονομερώς με ψηφιακούς ή τεχνοκρατικούς καλλωπισμούς επάνω σε ανύπαρκτα δομικά θεμέλια, ούτε με ισχνούς, φοβικούς μηχανισμούς αξιολόγησης προσώπων και υπηρεσιών.",https://www.athensvoice.gr/images/1074x600/jpg/files/2024-04-10/kyriaki-griva-dolofonia-sygkentrosi.jpg,2024,4,10
https://www.athensvoice.gr/epikairotita/ellada/844998/gunaikoktonia-ag-anarguroi-sto-tzaneio-o-39hronos/,Στο Τζάνειο με εντολή εισαγγελέα ο 39χρονος γυναικοκτόνος,2024-04-10,05:47:00,Ελλαδα,Newsroom,Γυναικοκτονία - Αγ. Ανάργυροι: Στο Τζάνειο ο 39χρονος μετά την απόπειρα αυτοκτονίας και το πρόβλημα που παρουσιάστηκε στις φυλακές Κορυδαλλού,Μετά την απόπειρα αυτοκτονίας και το πρόβλημα που παρουσιάστηκε στις φυλακές Κορυδαλλού,"Με εντολή εισαγγελέα μεταφέρθηκε στο Τζάνειο νοσοκομείο ο 39χρονος που σκότωσε την 28χρονη πρώην σύντροφό του έξω από το Αστυνομικό Τμήμα Αγίων Αναργύρων. Ο γυναικοκτόνος πήρε εξιτήριο από το νοσοκομείο Αττικόν όπου νοσηλευόταν μετά την απόπειρα αυτοκτονίας που έκανε τα ξημερώματα της Κυριακής (7.4) στις φυλακές Κορυδαλλού. Από το νοσοκομείο Αττικόν ο γυναικοκτόνος μεταφέρθηκε στις φυλακές Κορυδαλλού, συνοδεία ισχυρής αστυνομικής δύναμης, ωστόσο δεν τον δέχτηκαν στο ψυχιατρείο, με συνέπεια να επιστρέψει πάλι στο Αττικόν για νοσηλεία. Κατά την επιστροφή του στο νοσοκομείο και πάλι δεν έγινε δεκτός. Έτσι, με εντολή εισαγγελέα, ο 39χρονος μεταφέρθηκε στο Τζάνειο νοσοκομείο, στον Πειραιά, όπου νοσηλεύεται σε απλή κλίνη, φρουρούμενος, μέχρι να επιστρέψει στις φυλακές Κορυδαλλού. Προμελετημένη η γυναικοκτονία στους Αγίους Αναργύρους; Για προμελετημένο έγκλημα κάνει λόγο η συνήγορος του πατέρα της 28χρονης Κυριακής, της γυναίκας που δολοφονήθηκε από τον πρώην σύντροφό της έξω από το Αστυνομικό Τμήμα των Αγίων Αναργύρων. Η κ. Μαζαράκη υποστηρίζει ότι ο 39χρονος γυναικοκτόνος είχε σχεδιάσει το έγκλημα και ότι ήρθε από την Άρτα με μοναδικό σκοπό να προχωρήσει στη δολοφονία της 28χρονης. «Ο πατέρας της Κυριακής, είχε υποψίες ότι το παιδί του δεχόταν κακοποιητικές συμπεριφορές από τον δράστη, αλλά δεν είχε γνώση γιατί η Κυριακή τα έκρυβε αυτά για να μην τον στεναχωρήσει», η δικηγόρος του πατέρα της 28χρονης. Το δικό του μήνυμα προς όλες τις γυναίκες στέλνει ο πατέρας της Κυριακής Γρίβα, κάνοντας έκκληση προκειμένου να μιλούν για ό,τι τους συμβαίνει. «Αυτό που μου έχει συμβεί είναι το χειρότερο που μπορεί να τύχει στον γονιό που καλείται να θάψει το παιδάκι του, μετά από τόσες θυσίες που έκανε να το μεγαλώσει και να το φτάσει στην ηλικία των 28 χρονών», σημείωσε. «Ζω τον χειρότερο εφιάλτη και δεν μπορώ να ξυπνήσω. Δεν το έχω συνειδητοποιήσει και δεν το εύχομαι ούτε στον χειρότερο εχθρό μου. Βασανίστηκα και παιδεύτηκα να μεγαλώσω και τα δύο κορίτσια μου από την ηλικία των 5 και 6 χρονών η καθεμιά τους, μόνος μου και να τα αποδώσω στην κοινωνία χρήσιμους ανθρώπους και ξαφνικά ήρθε ο δολοφόνος και μου σκότωσε την Κυριακή μου» συμπλήρωσε ο πατέρας της Κυριακής. «Ξαναλέω και ζητώ από όλα τα κορίτσια και τις γυναίκες να μιλούν. Μιλήστε, μιλήστε. Μιλήστε στους δικούς σας. Μην φοβάστε κανέναν! Η κορούλα μου δε θα γυρίσει πίσω αλλά μπορούν να σωθούν άλλα κορίτσια» τόνισε χαρακτηριστικά.",https://www.athensvoice.gr/images/1074x600/jpg/files/2024-04-10/gynaikoktonia_agioi_anargyroi_39xronow.jpg,2024,4,10
https://www.athensvoice.gr/epikairotita/ellada/844639/gunaikoktonia-agioi-anarguroi-baraz-kliseon-sto-100/,«Βροχή» οι κλήσεις για ενδοοικογενειακή βία στην Άμεση Δράση μετά τη δολοφονία της Κυριακής Γρίβα,2024-04-08,07:54:00,Ελλαδα,Γιώργος Σόμπολος,Η γυναικοκτονία της Κυριακής Γρίβα έξω από το ΑΤ Αγίων Αναργύρων και οι νέες οδηγίες Χρυσοχοΐδη προκάλεσαν μπαράζ καταγγελιών στην Άμεση Δράση,Οι οδηγίες του Μιχάλη Χρυσοχοΐδη και η έρευνα των «αδιάφθορων» στο ΑΤ Αγίων Αναργύρων,"Δεκάδες περιστατικά καλούνται να διαχειριστούν σε καθημερινή βάση οι αστυνομικοί μετά τη γυναικοκτονία έξω από το ΑΤ Αγίων Αναργύρων, με το προσωπικό της ΕΛ.ΑΣ. να σπεύδει σε σπίτια σε διάφορες περιοχές της Αττικής αλλά και της υπόλοιπης χώρας, προκειμένου να απομακρύνει θύματα ενδοοικογενειακής βίας. Η δολοφονία της Κυριακής Γρίβα φαίνεται ότι προκάλεσε ένα άνευ προηγουμένου μπαράζ καταγγελιών, η πλειοψηφία των οποίων ερευνώνται ως προς την αξιοπιστία τους, ενώ σε λίγες περιπτώσεις επιβεβαιώθηκε από την πρώτη στιγμή πως οι καταγγελίες ευσταθούσαν. Ωστόσο, τονίζουν οι συνδικαλιστές αστυνομικοί, «καλύτερα να τρέχουμε ακόμη και χωρίς λόγο, παρά να υπάρξει ακόμη μια Κυριακή».  Την ίδια ώρα, οι έρευνες των «αδιάφθορων» της ΕΛ.ΑΣ. συνεχίζονται προκειμένου να ολοκληρωθεί η δικογραφία για την υπόθεση της 28χρονης νηπιαγωγού και να αποσταλεί στον αρμόδιο εισαγγελέα Αθηνών. Σύμφωνα με δημοσιογραφικές πληροφορίες, οι αστυνομικοί έχουν λάβει καταθέσεις από όλους τους εμπλεκόμενους, τους αστυνομικούς αλλά και τον φίλο της Κυριακής, που μπροστά στα μάτια του ο 39χρονος πρώην σύντροφος της, την δολοφόνησε. Επίσης, μέσα στη δικογραφία υπάρχουν αντίγραφα της ηχητικής συνομιλίας της 28χρονης με τον τηλεφωνητή της «Άμεσης Δράσης» αλλά και υλικό από κάμερες ασφαλείας που έχουν καταγράψει μέρος της δολοφονικής επίθεσης. Μόλις ολοκληρωθεί η δικογραφία θα αποσταλεί στον εισαγγελέα Αθηνών, ο οποίος και θα διαπιστώσει εάν προκύπτουν ποινικές ευθύνες για τους εμπλεκόμενους αστυνομικούς. Οι τελευταίοι, ελέγχονται και πειθαρχικά για τυχόν παραπτώματα, κάτι που αναμένεται να διαπιστωθεί από την έκθεση που θα σχηματίσει τις επόμενες εβδομάδες ανώτατος αξιωματικός της ΕΛ.ΑΣ.   Η δολοφονία της Κυριακής Γρίβα οδήγησε τον υπουργό Προστασίας του Πολίτη, το μεσημέρι της Παρασκευής, να έχει πολύωρη διάσκεψη μέσω διαδικτύου με περίπου 2.500 ανώτατους αξιωματικούς, διοικητές τμημάτων αλλά και τους αστυνομικούς που στελεχώνουν τα τμήματα Ενδοοικογενειακής Βίας. Κατά την διάσκεψη, ο Μιχάλης Χρυσοχοίδης ζήτησε να μην υπάρξει επανάληψη αυτού του περιστατικού, υπογραμμίζοντας πως πάνω από όλα είναι η ζωή των πολιτών, των θυμάτων ενδοοικογενειακής βίας.   Πέρα από τον 21σέλιδο οδηγό για το πως πρέπει να χειρίζονται τις υποθέσεις ενδοοικογενειακής βίας, πως πρέπει να προσεγγίζονται τα θύματα, πως γίνεται η καταγραφή των περιστατικών και άλλα πρωτόκολλα, ο υπουργός Προστασίας του Πολίτη ανακοίνωσε στους συνομιλητές του πως πλέον όλοι όσοι χειρίζονται τέτοια περιστατικά θα πρέπει ανά εβδομάδα να ενημερώνουν το αρμόδιο γραφείο για το πως χειρίστηκαν τις υποθέσεις, ποιες κινήσεις έκαναν, να δίνουν, δηλαδή, πλήρη αναφορά. Επίσης, ορίζεται ανώτατος αξιωματικός επόπτης αυτών των περιστατικών, ενώ οι αστυνομικοί που θα λαμβάνουν καταγγελίες για ενδοοικογενειακή βία θα πρέπει να ενημερώνουν το διοικητή τους αλλά και τον ανώτατο αξιωματικό, προκειμένου να παρέχεται κάθε είδους βοήθεια στο θύμα. Αυτό που ωστόσο έχει ενδιαφέρον είναι πως εφεξής, εάν κάποιος πολίτης ζητήσει συνδρομή από περιπολικό, αμέσως η ΕΛ.ΑΣ. θα πρέπει να ανταποκρίνεται. Αυτή η εντολή του υπουργού φαίνεται πως «άγγιξε» αρκετούς πολίτες, καθώς κατά την διάρκεια του Σαββατοκύριακου οι κλήσεις «έπεφταν βροχή» στο τηλεφωνικό κέντρο της Άμεσης Δράσης για συνδρομή σε κάθε είδους περιστατικά.   Σε κάθε περίπτωση, όμως, ο Μιχάλης Χρυσοχοΐδης ήταν ξεκάθαρος όταν διαμήνυσε πως οι αστυνομικοί πρέπει να δίνουν προτεραιότητα στα θύματα ενδοοικογενειακής βίας, αφού αυτός είναι ο ρόλος της αστυνομίας, να προστατεύει και να σώζει ζωές, και πως δεν πρέπει να επαναληφθούν γεγονότα όπως αυτά που είχαν ως αποτέλεσμα το πρωτοφανές φονικό δύο μέτρα από τον κλωβό του φρουρού του αστυνομικού τμήματος. «Ας κοιταχτούμε στον καθρέφτη η αστυνομία έχει μείνει πίσω» δήλωσε το ίδιο βράδυ στο κεντρικό δελτίο ειδήσεων του STAR ο υπουργός Προστασίας του Πολίτη. Μεταξύ των στόχων που έθεσε πριν από λίγα 24ωρα ο Μιχάλης Χρυσοχοιδης, είναι να δημιουργηθεί ένα καταφύγιο (safe house) σε κάθε περιοχή, για γυναίκες που κινδυνεύουν. «Ήδη προχωράμε, την άλλη εβδομάδα θα υπάρχει σε κάθε περιοχή ένα safe house για όσες γυναίκες κινδυνεύουν που θα το ξέρει μόνο η αστυνομία και θα μπορεί να μένει 2-3 μέρες» σημείωσε.   Σύμφωνα με τον υπουργό Προστασίας του Πολίτη 40 γυναίκες κάθε μέρα καταγγέλλουν σύντροφο ή σύζυγο για βίαιη συμπεριφορά. ",https://www.athensvoice.gr/images/1074x600/1/jpg/files/2024-04-08/gynaikoktonia-mparaz-kliseon-100-kentriki.jpg,2024,4,8
https://www.athensvoice.gr/epikairotita/ellada/844664/gunaikoktonia-ag-anarguroi-promeletimeno-eglima/,Γυναικοκτονία στους Αγίους Αναργύρους: «Το έγκλημα ήταν προμελετημένο - Ήρθε από την Άρτα για να σκοτώσει την Κυριακή»,2024-04-08,06:42:00,Ελλαδα,Newsroom,Γυναικοκτονία - Αγ. Ανάργυροι: Προμελετημένο έγκλημα; - Τι υποστηρίζει ο δικηγόρος του πατέρα της 28χρονης,Τι υποστηρίζει ο δικηγόρος του πατέρα της 28χρονης,"Για προμελετημένο έγκλημα κάνει λόγο η συνήγορος του πατέρα της 28χρονης Κυριακής, της γυναίκας που δολοφονήθηκε από τον πρώην σύντροφό της έξω από το Αστυνομικό Τμήμα των Αγίων Αναργύρων. Η κ. Μαζαράκη υποστηρίζει ότι ο 39χρονος γυναικοκτόνος είχε σχεδιάσει το έγκλημα και ότι ήρθε από την Άρτα με μοναδικό σκοπό να προχωρήσει στη δολοφονία της 28χρονης. «Ο πατέρας της Κυριακής, είχε υποψίες ότι το παιδί του δεχόταν κακοποιητικές συμπεριφορές από τον δράστη, αλλά δεν είχε γνώση γιατί η Κυριακή τα έκρυβε αυτά για να μην τον στεναχωρήσει», η δικηγόρος του πατέρα της 28χρονης. Το δικό του μήνυμα προς όλες τις γυναίκες στέλνει ο πατέρας της Κυριακής Γρίβα, κάνοντας έκκληση προκειμένου να μιλούν για ό,τι τους συμβαίνει. «Αυτό που μου έχει συμβεί είναι το χειρότερο που μπορεί να τύχει στον γονιό που καλείται να θάψει το παιδάκι του, μετά από τόσες θυσίες που έκανε να το μεγαλώσει και να το φτάσει στην ηλικία των 28 χρονών», σημείωσε. «Ζω τον χειρότερο εφιάλτη και δεν μπορώ να ξυπνήσω. Δεν το έχω συνειδητοποιήσει και δεν το εύχομαι ούτε στον χειρότερο εχθρό μου. Βασανίστηκα και παιδεύτηκα να μεγαλώσω και τα δύο κορίτσια μου από την ηλικία των 5 και 6 χρονών η καθεμιά τους, μόνος μου και να τα αποδώσω στην κοινωνία χρήσιμους ανθρώπους και ξαφνικά ήρθε ο δολοφόνος και μου σκότωσε την Κυριακή μου» συμπλήρωσε ο πατέρας της Κυριακής. «Ξαναλέω και ζητώ από όλα τα κορίτσια και τις γυναίκες να μιλούν. Μιλήστε, μιλήστε. Μιλήστε στους δικούς σας. Μην φοβάστε κανέναν! Η κορούλα μου δε θα γυρίσει πίσω αλλά μπορούν να σωθούν άλλα κορίτσια» τόνισε χαρακτηριστικά.  Στη Μονάδα Εντατικής θεραπείας του νοσοκομείου «Αττικόν» εξακολουθεί να νοσηλεύεται σε σοβαρή κατάσταση ο 39χρονος κατηγορούμενος για τη δολοφονία της Κυριακής. Ο προφυλακισμένος στις φυλακές Κορυδαλλού, αποπειράθηκε να δώσει τέλος στη ζωή του τα μεσάνυχτα του Σαββάτου, προτού προλάβει να συμπληρώσει καλά-καλά δύο 24ωρα στην Έ Πτέρυγα του σωφρονιστικού καταστήματος. Βρέθηκε στην τουαλέτα του κελιού του, να έχει φτιάξει έναν αυτοσχέδιο βρόγχο από τις γάζες με τις οποίες είχαν τυλίξει τα τραύματα του από την προσπάθεια του να αυτοτραυματιστεί μετά τη δολοφονία της Κυριακής. Τον βρόγχο, είχε κρεμάσει από μια βίδα που συγκρατούσε σωλήνα του νερού της τουαλέτας του κελιού. Τον βρήκε ένας από τους σωφρονιστικούς υπαλλήλους βάρδιας, που ανά 20 λεπτά τον ήλεγχαν προκειμένου να διαπιστώνουν ότι δεν θα προσπαθήσει να βλάψει τον εαυτό του. Εάν και βρέθηκε χωρίς σφυγμό, οι σωφρονιστικοί τον επανέφεραν στη ζωή και τον μετέφεραν στον «Αττικόν», όπου νοσηλεύεται σε σοβαρή κατάσταση. Αυτό που τονίστηκε από τους σωφρονιστικούς υπαλλήλους είναι πως οι δύο ψυχίατροι του σωφρονιστικού καταστήματος είχαν κρίνει πως δεν πρέπει να μεταφερθεί στην ψυχιατρική κλινική, αφού δεν διέκριναν αυτές τις ενδείξεις που θα τον οδηγούσαν μακριά από τον γενικό πληθυσμό της φυλακής. Η κατάσταση του, εάν και σοβαρή, θεωρείται πως έχει σταθεροποιηθεί και μέλημα των γιατρών, είναι να επιστρέψει κανονικά στις φυλακές και να δικαστεί εν τέλει για το έγκλημα το οποίο κατηγορείται ότι διέπραξε, με θύμα την πρώην αρραβωνιαστικιά του   ",https://www.athensvoice.gr/images/1074x600/jpg/files/2024-04-04/gynaikoktonia_agioi_anargyroi_kideia_kyriakis_griva.jpg,2024,4,8
https://www.athensvoice.gr/epikairotita/ellada/844638/gunaikoktonia-agioi-anarguroi-zo-ton-heirotero-efialti/,"«Ζω τον χειρότερο εφιάλτη, ήρθε ο δολοφόνος και μου σκότωσε την Κυριακή μου»",2024-04-07,19:30:00,Ελλαδα,Newsroom,"Άγιοι Ανάργυροι: Ζω τον χειρότερο εφιάλτη και δεν μπορώ να ξυπνήσω, λέει ο πατέρας της Κυριακής",Τι είπε ο πατέρας της Κυριακής Γρίβα,"Το δικό του μήνυμα προς όλες τις γυναίκες στέλνει ο πατέρας της Κυριακής Γρίβα, κάνοντας έκκληση προκειμένου να μιλούν για ό,τι τους συμβαίνει. «Αυτό που μου έχει συμβεί είναι το χειρότερο που μπορεί να τύχει στον γονιό που καλείται να θάψει το παιδάκι του, μετά από τόσες θυσίες που έκανε να το μεγαλώσει και να το φτάσει στην ηλικία των 28 χρονών», σημείωσε. «Ζω τον χειρότερο εφιάλτη και δεν μπορώ να ξυπνήσω. Δεν το έχω συνειδητοποιήσει και δεν το εύχομαι ούτε στον χειρότερο εχθρό μου. Βασανίστηκα και παιδεύτηκα να μεγαλώσω και τα δύο κορίτσια μου από την ηλικία των 5 και 6 χρονών η καθεμιά τους, μόνος μου και να τα αποδώσω στην κοινωνία χρήσιμους ανθρώπους και ξαφνικά ήρθε ο δολοφόνος και μου σκότωσε την Κυριακή μου» συμπλήρωσε ο πατέρας της Κυριακής. «Ξαναλέω και ζητώ από όλα τα κορίτσια και τις γυναίκες να μιλούν. Μιλήστε, μιλήστε. Μιλήστε στους δικούς σας. Μην φοβάστε κανέναν! Η κορούλα μου δε θα γυρίσει πίσω αλλά μπορούν να σωθούν άλλα κορίτσια» τόνισε χαρακτηριστικά. ",https://www.athensvoice.gr/images/1074x600/jpg/files/2024-04-02/agioi_anargiroi_eisaggeliki_paremvasi__1___1_.jpg,2024,4,7
https://www.athensvoice.gr/epikairotita/ellada/844633/gunaikoktonia-agioi-anarguroi-apopeira-autoktonias-tou-39hronou/,Πώς αποπειράθηκε να αυτοκτονήσει ο δράστης της γυναικοκτονίας στους Αγίους Αναργύρους,2024-04-07,18:00:00,Ελλαδα,Γιώργος Σόμπολος,Γυναικοκτονία: Σε πλήρη εξέλιξη οι έρευνες για τους Αγίους Αναργύρους,Tην ίδια ώρα οι έρευνες συνεχίζονται με αμείωτη ένταση,"Σε πλήρη εξέλιξη βρίσκονται οι έρευνες των αστυνομικών της υπηρεσίας «Εσωτερικών Υποθέσεων» της αστυνομίας για τα λάθη και τις παραλείψεις που οδήγησαν στην δολοφονία της Κυριακής Γρίβα, πριν από μια εβδομάδα, έξω από το αστυνομικό τμήμα Αγίων Αναργύρων. Οι αστυνομικοί έχουν λάβει καταθέσεις από όλους τους εμπλεκόμενους συναδέλφους τους, οι οποίοι έχουν ήδη απομακρυνθεί από τις θέσεις τους. Πρόκειται για τον διοικητή του τμήματος, την 60χρονη υποδιοικητή που το μοιραίο βράδυ εκτελούσε χρέη επόπτη βάρδιας κα είχε ως αρμοδιότητα τον έλεγχο όλων των αστυνομικών τμημάτων της Δυτικής Αττικής, την οδηγό της, την 22χρονη αξιωματικό υπηρεσίας, τον 48χρονο καταδικασμένο για συμμετοχή σε εγκληματική οργάνωση υπαρχιφύλακα-φρουρό του τμήματος καθώς και τον τηλεφωνητή του «100». Κατάθεση επίσης, έχει δώσει και ο φίλος της 28χρονης νηπιαγωγού, ο οποίος βρισκόταν στο πλευρό της την στιγμή της δολοφονικής επίθεσης από τον 39χρονο πρώην σύντροφο της. Όλοι τους, έχουν δώσει τις εξηγήσεις τους για το πως συνέβησαν τα γεγονότα, τι ανέφερε ο κάθε ένας από αυτούς κατά τις επαφές του με την 28χρονη Κυριακή, ενώ στη δικογραφία που σχηματίζεται, έχει ενταχθεί το ηχητικό από την τηλεφωνική επικοινωνία της Κυριακής με τον τηλεφωνητή του «100» αλλά και υλικό από κάμερες ασφαλείας που αποτυπώνουν μέρος της δολοφονικής επίθεσης. Σύμφωνα με δημοσιογραφικές πληροφορίες, τα στοιχεία για τις ευθύνες της αξιωματικού υπηρεσίας, την υποδιοικητή αλλά και τον φρουρό του Α.Τ. καθώς και του τηλεφωνητή του κέντρου της «Άμεσης Δράσης», είναι σοβαρά και όλοι τους, ελέγχεται κατά πόσο μπορεί να έχουν και ποινικές ευθύνες, πέραν των πειθαρχικών παραπτωμάτων στα οποία έχουν υποπέσει. Η δικογραφία αναμένεται να ολοκληρωθεί εντός της εβδομάδας και η δικογραφία θα αποσταλεί στον αρμόδιο εισαγγελέα Αθηνών, ο οποίος θα αποφασίσει για τυχόν διώξεις. Την ίδια ώρα, στην Μονάδα Εντατικής θεραπείας του νοσοκομείου «Αττικό» εξακολουθεί να νοσηλεύεται σε σοβαρή κατάσταση ο 39χρονος κατηγορούμενος για τη δολοφονία της Κυριακής. Ο προφυλακισμένος στις φυλακές Κορυδαλλού, αποπειράθηκε να δώσει τέλος στη ζωή του τα μεσάνυχτα του Σαββάτου, προτού προλάβει να συμπληρώσει καλά-καλά δύο 24ωρα στην Έ Πτέρυγα του σωφρονιστικού καταστήματος. Βρέθηκε στην τουαλέτα του κελιού του, να έχει φτιάξει έναν αυτοσχέδιο βρόγχο από τις γάζες με τις οποίες είχαν τυλίξει τα τραύματα του από την προσπάθεια του να αυτοτραυματιστεί μετά τη δολοφονία της Κυριακής. Τον βρόγχο, είχε κρεμάσει από μια βίδα που συγκρατούσε σωλήνα του νερού της τουαλέτας του κελιού. Τον βρήκε ένας από τους σωφρονιστικούς υπαλλήλους βάρδιας, που ανά 20 λεπτά τον ήλεγχαν προκειμένου να διαπιστώνουν ότι δεν θα προσπαθήσει να βλάψει τον εαυτό του. Εάν και βρέθηκε χωρίς σφυγμό, οι σωφρονιστικοί τον επανέφεραν στη ζωή και τον μετέφεραν στον «Αττικό», όπου νοσηλεύεται σε σοβαρή κατάσταση. Αυτό που τονίστηκε από τους σωφρονιστικούς υπαλλήλους είναι πως οι δύο ψυχίατροι του σωφρονιστικού καταστήματος είχαν κρίνει πως δεν πρέπει να μεταφερθεί στην ψυχιατρική κλινική, αφού δεν διέκριναν αυτές τις ενδείξεις που θα τον οδηγούσαν μακριά από τον γενικό πληθυσμό της φυλακής. Η κατάσταση του, εάν και σοβαρή, θεωρείται πως έχει σταθεροποιηθεί και μέλημα των γιατρών, είναι να επιστρέψει κανονικά στις φυλακές και να δικαστεί εν τέλει για το έγκλημα το οποίο κατηγορείται ότι διέπραξε, με θύμα την πρώην αρραβωνιαστικιά του",https://www.athensvoice.gr/images/1074x600/jpg/files/2024-04-05/kyriaki-griva-gynaikoktonia-agioi-anargyroi.jpg,2024,4,7
https://www.athensvoice.gr/epikairotita/ellada/844357/gunaikoktonia-agioi-anarguroi-to-protokollo-tis-elas/,Γυναικοκτονία έξω από ΑΤ: Ποιο είναι το πρωτόκολλο που δεν εφάρμοσαν οι αστυνομικοί,2024-04-05,04:09:00,Ελλαδα,Γιώργος Σόμπολος,Γυναικοκτονία έξω από ΑΤ: Αναλυτικές οδηγίες για τον χειρισμό υποθέσεων όπως αυτή της Κυριακής Γρίβα έχουν στα συρτάρια τους όλοι οι αξιωματικοί της ΕΛ.ΑΣ.,Πώς έπρεπε να χειριστούν την Κυριακή Γρίβα στο Τμήμα Αγίων Αναργύρων,"Έναν πολυσέλιδο οδηγό για το πως πρέπει να χειρίζονται οι αστυνομικοί πρόσωπα που έχουν υποστεί ενδοοικογενειακή βία, όπως ήταν η περίπτωση της Κυριακής Γρίβα που έπεσε θύμα γυναικοκτονίας έξω από το ΑΤ Αγίων Αναργύρων το βράδυ της Δευτέρας (1/4), έχουν στο συρτάρι τους οι αξιωματικοί της ΕΛ.ΑΣ. σε ολόκληρη τη χώρα, αλλά και οι αστυνομικοί που στελεχώνουν τα ειδικά γραφεία αντιμετώπισης αυτού του είδους των περιστατικών. Μέσα σε 21 σελίδες περιγράφεται αναλυτικά πως πρέπει να συμπεριφέρονται, τα όρια και την συνείδηση που πρέπει να έχουν όσοι έρχονται σε επαφή με θύματα βίας από συζύγους ή συντρόφους ή τους γονείς τους.  Στον οδηγό, ξεχωρίζουν κάποια συγκεκριμένα σημεία. Κατ' αρχάς, ότι η ενδοοικογενειακή βία διώκεται αυταπαγγέλτως. Δηλαδή, δεν χρειάζεται να προβεί σε έγγραφη καταγγελία το θύμα, αλλά αρκεί η προφορική ενημέρωση. Μιλώντας για ενδοοικογενειακή βία, εννοείται και η πρόκληση τρόμου ή ανησυχίας σε άλλο μέλος της οικογένειας, απειλώντας το με βία ή άλλη παράνομη πράξη. Όταν, λοιπόν, ένα πρόσωπο εμφανιστεί στο Αστυνομικό Τμήμα, το προσωπικό, σύμφωνα πάντα με τον οδηγό, πρέπει πάντα να ενεργεί με κατανόηση, υπομονή, ευαισθησία, επαγγελματισμό και υπευθυνότητα. Η υπόθεση πρέπει να διαχειρίζεται κατά προτεραιότητα, να παρέχεται ιατροφαρμακευτική περίθαλψη εάν απαιτείται, τα εμπλεκόμενα πρόσωπα, σε περίπτωση που υπάρχει προσαγωγή και του κατηγορούμενου, να μην βρίσκονται στον ίδιο χώρο. Γίνεται ιδιαίτερη μνεία ώστε ο Αξιωματικός Υπηρεσίας να παρέχει όλες τις πληροφορίες από την νομοθεσία στο θύμα και την διαδικασία που θα ακολουθηθεί «χωρίς ωστόσο να το αποθαρρύνει να καταγγείλει». Ο τρόπος ερωτήσεων πρέπει να είναι απλός και να μην περιορίζει τις απαντήσεις, πχ «τι ακριβώς συνέβη χθες το απόγευμα», ώστε το θύμα να έχει τη δυνατότητα να περιγράψει αυτό που συνέβη. Ο Αξιωματικός Υπηρεσίας πρέπει να είναι αντικειμενικός και με κατανόηση και κυρίως, όπως τονίζεται στον οδηγό «να μην επιδιώκεται η υπόδειξη συγκεκριμένων λύσεων που αφορούν τη σχέση του θύματος με το δράστη, πχ. «πρέπει να πάρεις διαζύγιο».   Μεταξύ όσων δεν έκαναν στο ΑΤ Αγίων Αναργύρων στην περίπτωση της Κυριακής Γρίβα, είναι και η εξής πρόβλεψη: «Η συλλογή του προανακριτικού υλικού είναι καθοριστική για τον σχηματισμό μιας πλήρους δικογραφίας. Πρέπει να γίνεται εξακρίβωση των στοιχείων ταυτότητας των εμπλεκομένων και έλεγχος για τυχόν ύπαρξη καταδιωκτικών αποφάσεων μέσω των εφαρμογών στις οποίες έχει πρόσβαση η ΕΛ.ΑΣ.». Φράσεις κλειδιά, τρόποι επικοινωνίας με τα θύματα ενδοοικογενειακής βίας περιλαμβάνονται μέσα στον οδηγό των 21 σελίδων, τους οποίους είναι υποχρεωμένοι να έχουν διαβάσει και να ακολουθούν οι αστυνομικοί. Στην περίπτωση της 28χρονης νηπιαγωγού, φαίνεται πως δεν ακολουθήθηκαν οι προβλεπόμενες διαδικασίες, με αποτέλεσμα να υπάρξει αυτή η πρωτοφανής γυναικοκτονία δύο μέτρα από τον κλωβό του φρουρού του αστυνομικού τμήματος Αγίων Αναργύρων.",https://www.athensvoice.gr/images/1074x600/1/jpg/files/2024-04-05/gynaikoktonia-protokollo-at.jpg,2024,4,5
https://www.athensvoice.gr/epikairotita/ellada/844443/gunaikoktonia-ag-anarguroi-mana-kuriakis-gia-dolofono/,Μητέρα Κυριακής: «Αυτό το κάθαρμα δεν είχε το θάρρος να κοιτάξει το κορίτσι μου στα μάτια»,2024-04-05,12:16:00,Ελλαδα,Newsroom,Γυναικοκτονία Άγ. Ανάργυροι: Η μητέρα της Κυριακής μίλησε για την κόρη της,Τι είπε για τη στάση των αστυνομικών και την κακοποίηση,"Για την 28χρονη Κυριακή που δολοφονήθηκε από τον πρώην σύντροφό της έξω από το Α.Τ. Αγίων Αναργύρων μίλησε η μητέρα της στην εκπομπή του Star «Αλήθειες με τη Ζήνα». Η γυναίκα, που ακόμη δεν μπορεί να συνειδητοποιήσει αυτό που συνέβη στην κόρη της, την αποχαιρέτησε χθες, ντυμένη νύφη σε ένα λευκό φέρετρο, και θέλησε να στείλει ένα μήνυμα σε όλες τις γυναίκες που κακοποιούνται ή έχουν κακοποιηθεί από τους συντρόφους τους. «Γιατί οι άνδρες μπορούν να μας αλλάζουν σαν τα πουκάμισα κι όταν εμείς λέμε ""όχι"" να βρισκόμαστε ή βιασμένες ή χτυπημένες ή σκοτωμένες;», αναρωτήθηκε η μητέρα της Κυριακής. «Πόσες γυναίκες δικαιώθηκαν, πόσοι δολοφόνοι, βιαστές συνελήφθησαν, πόσοι μείνανε μέσα στη φυλακή και τα ισόβια ήταν όντως ισόβια;» συνέχισε. Στη συνέχεια η μητέρα της 28χρονης είπε ότι δεν μπορεί οι γυναίκες να ζητάνε τα αυτονόητα από τις Αρχές και τη Δικαιοσύνη. «Έχω ένα παιδάκι 14 ετών, έχει σοβαρό πρόβλημα υγείας, δεν μπορώ να το στεναχωρώ και κάνω κουράγιο. Βλέπει στο Ίντερνετ, βλέπει εμένα, βλέπει φωτογραφίες της αδελφής του στο σπίτι και με ρωτάει για αυτήν». «Αυτό το κάθαρμα δεν είχε το θάρρος να κοιτάξει το κορίτσι μου στα μάτια και να το σκοτώσει. Το έκανε ύπουλα, το μαχαίρωσε πισώπλατα. Η ζωή μου όλη ήταν τα παιδιά μου. Δεν είναι αυτός άνδρας, είναι άνανδρος», συνέχισε ξεσπώντας σε λυγμούς η μητέρας της Κυριακής. Η μητέρας της Κυριακής, με τη σειρά της, έστειλε μήνυμα προς όλες τις γυναίκες: «Προσπαθήστε, μιλήστε, είμαστε δυνατές. Καμία άλλη γυναίκα νεκρή με αυτόν τον τρόπο, κανένα άλλο λευκό φέρετρο. Μη ζητάτε τα αυτονόητα. Είναι δικαίωμά σας, είμαστε ίσοι. Δεν μπορεί ο καθένας να σηκώνει το χέρι και να σκοτώνει. Πρέπει να αλλάξει αυτό το πράγμα που γίνεται με τις γυναίκες». «Η κόρη μου δεν έλεγε ποτέ ""όχι"". Δεν μπορώ να πιστέψω τι της έκανε. Γιατί μου άδειασε την αγκαλιά μου; Γιατί του είπε ""όχι"" και ήθελε να φύγει από κοντά του; Αυτό το ""αχ"" που έβγαλε όταν πέθαινε θα με στοιχειώνει σε όλη μου τη ζωή», συνέχισε και ύστερα αναφέρθηκε στις αστυνομικούς από τις οποίες ζήτησε βοήθεια η κόρη της. «Αυτή η αστυνομικός που είδε την κόρη μου φοβήθηκε μην παραβιάσει κάποιο πρωτόκολλο. Βγάλε το σακάκι σου για ένα λεπτό, μην είσαι αστυνομικός εκείνη την ώρα. Σου ζήτησε βοήθεια, γίνε άνθρωπος για ένα λεπτό, δεν θα πάθαινες τίποτα, μίλησέ της, δείξε ενδιαφέρον, καθησύχασέ την», είπε στο τέλος η μητέρα της 28χρονης, μην μπορώντας να συγκρατήσει τα δάκρυά της. Δείτε όσα είπε η μητέρα της 28χρονης Κυριακής:",https://www.athensvoice.gr/images/1074x600/jpg/files/2024-04-05/ginaikoktonia_kiriaki_griva__1_.jpg,2024,4,5
https://www.athensvoice.gr/epikairotita/ellada/844475/gunaikoktonia-xespaei-o-pateras-tis-kuriakis/,Πατέρας Κυριακής: Πήγα στο τμήμα που δολοφονήθηκε το παιδί μου και μου είπαν ότι δεν είναι αρμόδιοι,2024-04-05,14:39:00,Ελλαδα,Newsroom,"Γυναικοκτονία: Ξεσπάει ο πατέρας της Κυριακής - «Ο πόνος του άλλου αντέχεται, ο πόνος ο δικός μας δεν αντέχεται», είπε ο πατέρας της 28χρονης","«Ο πόνος του άλλου αντέχεται, ο πόνος ο δικός μας δεν αντέχεται», είπε ο πατέρας της 28χρονης","Σπαρακτικά είναι τα λόγια του πατέρα της 28χρονης Κυριακής Γρίβα που δολοφονήθηκε το βράδυ της Δευτέρας έξω από το ΑΤ Αγίων Αναργύρων από τον 38χρονο πρώην σύντροφό της. Η γυναικοκτονία σημειώθηκε την ώρα που η 28χρονη μιλούσε με την Άμεση Δράση για να της παραχθεί ένα περιπολικό που θα την πήγαινε με ασφάλεια στο σπίτι. Μιλώντας στο Live News και ξεσπώντας για τα τραγικά λάθη και τις παραλείψεις των αστυνομικών Αρχών, ο πατέρας της Κυριακής ανέφερε έστω και τυπικά κανείς έως και σήμερα δεν τον έχει ενημερώσει από την Αστυνομία για τη δολοφονία του παιδιού του.   Ο ίδιος το πρωί της Τρίτης αφού έμαθε από δημοσιογράφο για τη δολοφονία, πήγε στο ΑΤ Αγίων Αναργύρων και εκεί ενώ τους είπε πως είναι ο πατεράς της 28χρονης Κυριακής δεν τον άφησαν να δει την αξιωματικό υπηρεσίας, αλλά του είπαν μάλιστα να μεταβεί στο αντίστοιχο της δυτικής Αττικής. «Μέχρι και τώρα δεν με έχει ενημερώσει έστω και τυπικά ένας άνθρωπος της αστυνομίας ότι η κόρη μου έχει δολοφονηθεί. Εκείνο το πρωί που ενημερώθηκα από μία δημοσιογράφο για το τι έχει γίνει, έφτασα στο αστυνομικό τμήμα περίπου στις 10.00. Θα με δείτε στα βίντεο από εκείνη την ημέρα, είμαι με τα ρούχα της δουλειάς. Μιλάω με τον εξωτερικό φρουρό στο φυλάκιο και δεν με άφησαν να ανέβω επάνω στον αξιωματικό υπηρεσίας, ενώ ενημέρωσα ότι είμαι ο μπαμπάς της κοπέλας που σκότωσαν εδώ. »Επικοινώνησα μαζί τους στο τηλέφωνο και μου είπαν ότι την υπόθεση την έχει αναλάβει το τμήμα δυτικής Αττικής και να μεταβώ εκεί. Δεν με άφησαν να δω τον αξιωματικό υπηρεσίας για να επιβεβαιώσω ότι ήταν η κόρη μου! Τι θα μου πουν ότι πήγα στο τμήμα δυτικής Αττικής και ενημερώθηκα; Ποιος με ειδοποίησε; Με πήρε ένας κύριος, μου είπε ότι είναι διευθυντής της αστυνομίας, μου είπε: «είμαι και πατέρας και πονάω και εγώ», πώς πονάει; Ο πόνος του άλλου αντέχεται, ο πόνος ο δικός μας δεν αντέχεται», τονίζει ο πατέρας της άτυχης Κυριακής.",https://www.athensvoice.gr/images/1074x600/1/jpg/files/2024-04-05/gynaikoktonia-agioi-anargyroi-pateras.jpg,2024,4,5
https://www.athensvoice.gr/epikairotita/ellada/844491/gunaikoktonia-ihitika-meta-ti-dolofonia/,Λύγισε η 23χρονη αξιωματικός υπηρεσίας έξω από το ΑΤ μετά τη γυναικοκτονία της Κυριακής,2024-04-05,15:07:00,Ελλαδα,Newsroom,Γυναικοκτονία: Νέα ηχητικά ντοκουμέντα μετά τη δολοφονία της 28χρονης από τον πρώην σύντροφό της έξω από το ΑΤ Αγίων Αναργύρων,Νέα ηχητικά ντοκουμέντα μετά τη δολοφονία της 28χρονης από τον πρώην σύντροφό της,"Νέα ηχητικά ντοκουμέντα έρχονται στο φως της δημοσιότητας από το βράδυ της Δευτέρας, όπου έξω από το ΑΤ Αγίων Αναργύρων, η 28χρονη Κυριακή Γρίβα δολοφονήθηκε από τον πρώην σύντροφό της την ώρα που βρισκόταν σε επικοινωνία με το «100» για να επιστρέψει με ασφάλεια στο σπίτι της. Η 28χρονη επικοινώνησε με την Άμεση Δράση, ζητώντας περιπολικό να τη συνοδεύσει σπίτι της, επειδή φοβόταν ότι ο πρώην σύντροφός της θα της ασκήσει βία, με τον αστυνομικό στη άλλη γραμμή του τηλεφώνου να της απαντά, μεταξύ άλλων, πως «το περιπολικό δεν είναι ταξί». Λίγα δευτερόλεπτα αργότερα η 28χρονη έπεσε νεκρή από τις μαχαιριές του 39χρονου. Η εκπομπή Live News παρούσιασε νέα ηχητικά από το μοιραίο βράδυ καθώς το κινητό της Κυριακής είχε μείνει ανοιχτό τη στιγμή που δεχόταν την επίθεση που της έκοψε το νήμα της ζωής.   Φαρμακοποιός: Η κοπέλα δεν έχει σφυγμό.
Αξιωματικός υπηρεσίας: Δεν έχει σφυγμό;
Φαρμακοποιός: Ναι.
Αξιωματικός Υπηρεσίας: Πέθανε;
Αστυνομικός ΔΙΑΣ: Γάζα αιμοστατική θέλουμε.
Αστυνομικός: Ο άλλος είναι ζωντανός ακόμα.
Αξιωματικός Υπηρεσίας: Αφού δεν έχει, πέθανε;
Αστυνομικός: Γάζα αιμοστατική.
Φαρμακοποιός: Και να υπάρχει, είναι τόσο αδύναμο. Έχει χάσει πάρα πολύ αίμα, δεν βλέπεις; Στο δεύτερο ηχητικό ακούγεται ο φύλακας να δίνει τις πρώτες εξηγήσεις στους συναδέλφους του που φτάνουν από την Άμεση Δράση.   Αστυνομικός: Ήταν μέσα σε αυτό το μαγαζί;
Φύλακας: Όχι, όχι. Στο τμήμα είχαν πάει.
Αστυνομικός: Είχαν ανέβει επάνω;
Φύλακας: Είχαν ανέβει πιο νωρίς. Και μετά κατέβηκαν εδώ.
Αστυνομικός: Εδώ μπροστά;
Φύλακας: Εδώ έξω. Και ξαφνικά βλέπω το άλλο το παιδί…
Αστυνομικός: Μιλάει;
Φύλακας: Ε;
Αστυνομικός: Το παιδί που μίλαγε;
Φύλακας: Το άλλο το παιδί, πού είναι το παιδί;
Αστυνομικός: Τον πήρανε επάνω.
Φύλακας: Πριν καταλάβουμε, είχε γίνει… Κάτι είχε, μαχαίρι, τι έχει…
Αστυνομικός: Το παιδί το πήρατε πάνω, τον μάρτυρα;",https://www.athensvoice.gr/images/1074x600/1/jpg/files/2024-04-05/hxhtika-gynaikoktonia.jpg,2024,4,5
https://www.athensvoice.gr/epikairotita/ellada/844248/gunaikoktonia-stous-agious-anargurgous-sholio-tou-manou-voularinou/,Το πιο τρομερό απ’ όλα στους Αγίους Αναργύρους,2024-04-04,10:19:00,Ελλαδα,Μάνος Βουλαρίνος,Ο Μάνος Βουλαρίνος γράφει για τα τρομερά από την υπόθεση της γυναικοκτονίας στους Αγίους Αναργύρους,Το ασύλληπτο μέγεθος της διάλυσης της χώρας,"Συγγνώμη αν ξεχνάω και άλλα τρομερά από την υπόθεση της γυναικοκτονίας στους Αγίους Αναργύρους αλλά όσα τρομερά κι αν σκεφτώ ακόμα, κανένα δεν πρόκειται να ξεπεράσει το πιο τρομερό από όλα. Αυτό που από μόνο του δείχνει το μέγεθος του ξεχαρβαλώματος στο οποίο βρίσκεται η χώρα και να αποδείξει ότι το μέλλον της, αν υπάρχει, είναι σκοτεινό. Γιατί από όλα τα τρομερά της γυναικοκτονίας των Αγίων Αναργύρων, από όλα τα τρομερά της χώρας, τίποτα δεν είναι τόσο τρομερό όσο το ότι ένας καταδικασμένος σε φυλάκιση αστυνομικός συνέχιζε να είναι αστυνομικός. Ότι ένας εγκληματίας του κοινού ποινικού δικαίου, καταδικασμένος από την ελληνική δικαιοσύνη για συμμετοχή σε εγκληματική οργάνωση, υπηρετούσε κανονικά –σαν να μην τρέχει τίποτα– όντας σε πόστο φρουρού σε τμήμα, και απλώς ήταν «υπό απόταξη». Αν αυτό από μόνο του δεν αρκεί για να γίνει κατανοητό το ασύλληπτο μέγεθος της διάλυσης της χώρας, αν δεν αρκεί για να δείξει ότι εδώ δεν έχει κανένα μέλλον, αν αυτό δεν σας κάνει να ψάχνετε τα διαβατήριά σας και ευκαιρίες για δουλειά στο εξωτερικό, δεν ξέρω τι άλλο χρειάζεται για να καταλάβετε ότι η Ελλάδα είναι μια καταδικασμένη υπόθεση. Όσοι μπορείτε, μεταναστεύστε. Αν όχι για το δικό σας καλό, για το καλό των παιδιών σας. Και μπράβο σας ΥΓ - Για την περίπτωση αυτή μάθαμε εξαιτίας ενός φόνου. Ποιος ξέρει πόσες άλλες τέτοιες περιπτώσεις εγκληματιών «υπό απόταξη», κοσμούν το δυναμικό της ΕΛΑΣ;",https://www.athensvoice.gr/images/1074x600/jpg/files/2024-04-04/ginaikoktonia-stous-agious-anargyrous.jpg,2024,4,4
https://www.athensvoice.gr/epikairotita/ellada/844189/gunaikoktonia-agioi-anarguroi-orgi-apo-ta-dokoumeda/,Αποτροπιασμός μετά τα ντοκουμέντα με την Κυριακή Γρίβα να προσπαθεί μάταια να προστατευθεί,2024-04-04,04:52:00,Ελλαδα,Newsroom,H γυναικοκτονία έξω από το Τμήμα και τα ντοκουμέντα από το σημείο προκάλεσαν γενική κατακραυγή - Οι καρατομήσεις αστυνομικών και το αίτημα για αλλαγή Ποινικού Κώδικα,Οι καρατομήσεις αστυνομικών και το αίτημα για αλλαγή Ποινικού Κώδικα,"Οργή και αποτροπιασμό έχει προκαλέσει η γυναικοκτονία έξω από το ΑΤ Αγίων Αναργύρων. Τόσο το γεγονός ότι η Κυριακή Γρίβα δολοφονήθηκε έξω από αστυνομικό τμήμα, μπροστά στα μάτια αστυνομικών, όσο και τα ηχητικά και οπτικά ντοκουμέντα από τις τελευταίες αγωνιώδεις προσπάθειες να προστατευθεί από τον πρώην αρραβωνιαστικό της οδηγούν σε γενική κατακραυγή. Ο σάλος που έχει προκαλέσει η 5η κατά σειρά φέτος γυναικοκτονία είχε ως αποτέλεσμα το μπαράζ καρατομήσεων των αστυνομικών που εμπλέκονται στην υπόθεση, ενώ βρίσκεται σε εξέλιξη ΕΔΕ και εν συνεχεία τη σκυτάλη θα λάβει ο εισαγγελέας. Τόσο η ηγεσία της αστυνομίας όσο και το υπουργείο Προστασίας του Πολίτη εμφανίζονται βαρύτατα εκτεθειμένοι, ενώ δέχονται και τα πυρά της Αντιπολίτευσης. Την ίδια ώρα, δυναμώνουν οι φωνές που διεκδικούν νομική θέσπιση του όρου «γυναικοκτονία». ΣΥΡΙΖΑ, ΠΑΣΟΚ, Νέα Αριστερά και Πλεύση Ελευθερίας ζητούν να αναληφθεί άμεσα πρωτοβουλία σε νομοθετικό επίπεδο, με τον ΣΥΡΙΖΑ και τη Νέα Αριστερά να καταθέτουν σχετικές τροπολογίες. Επιμένει στην άρνηση η κυβέρνηση, επικαλούμενη επάρκεια του Ποινικού Κώδικα σε ό,τι αφορά τις ανθρωποκτονίες.  Σύμφωνα με απόφαση της ηγεσίας της ΕΛ.ΑΣ., απομακρύνθηκαν από τις θέσεις τους ο διοικητής του τμήματος, η υποδιοικητής η οποία το βράδυ του φονικού είχε τον ρόλο επόπτη των αστυνομικών τμημάτων Δυτικής Αττικής, η οδηγός της, ο φρουρός του τμήματος, καθώς και ο εκφωνητής της «Άμεσης Δράσης». Ο έως τώρα έλεγχος στο πλαίσιο της Ένορκης Διοικητικής Εξέτασης καταδεικνύει πως υπάρχουν ευθύνες για όλους αυτούς τους αστυνομικούς, για τους οποίους κρίθηκε αναγκαίο να απομακρυνθούν από τις θέσεις τους μέχρι την περάτωση της έρευνας. Ειδικά για τον εκφωνητή του «100» και τον υπαρχιφύλακα-φρουρό του αστυνομικού τμήματος, τα ευρήματα σε βάρος τους, σύμφωνα με πηγές της ΕΛ.ΑΣ., είναι σημαντικά. «Το ηχητικό που έχει δοθεί στη δημοσιότητα εστάλη ατόφιο, από την Τρίτη, από την ίδια την Αστυνομία, στον εισαγγελέα και στον διεξάγοντα την εσωτερική έρευνα εκ μέρους της ΕΛΑΣ», τονίζουν πηγές της Ελληνικής Αστυνομίας σχετικά με την ανατριχιαστική συνομιλία της 28χρονης με την Άμεση Δράση. «Ο αστυνομικός του τηλεφωνικού κέντρου που ακούγεται να συνομιλεί με το θύμα» όπως αναφέρουν οι ίδιες πηγές, «έχει απομακρυνθεί από τη θέση του, είναι υπό έρευνα από την ΕΛ.ΑΣ. και αντιμέτωπος με ποινικές και διοικητικές ευθύνες, ενώ αντικαθίσταται και ο διοικητής του Αστυνομικού Τμήματος Αγίων Αναργύρων. Υπενθυμίζεται ότι το ηχητικό περιλαμβάνεται ως μέρος της δικογραφίας και πως η έρευνα για όλους τους εμπλεκόμενους έχει ξεκινήσει ήδη από την Τρίτη. Ελέγχονται όλοι ενδελεχώς, και στο Αστυνομικό Τμήμα και στο ""100"", ενώ έχουν ληφθεί καταθέσεις από όλους». Επίσης, σημειώνουν ότι «μέχρι την Παρασκευή, αφού ολοκληρωθεί η προκαταρκτική έρευνα, όλα τα στοιχεία θα σταλούν στον εισαγγελέα, όπως προβλέπεται από τη διαδικασία, προκειμένου να τους καλέσει να απολογηθούν». Οι δραματικές τελευταίες στιγμές της Κυριακής Γρίβα την ώρα που μιλούσε με την Άμεση Δράση, δευτερόλεπτα πριν της επιτεθεί και τη δολοφονήσει ο πρώην σύντροφός της έξω από το αστυνομικό τμήμα των Αγίων Αναργύρων, μεταδόθηκαν από το Mega. Στο οπτικό ντοκουμέντο καταγράφεται η 28χρονη, μαζί με το άτομο που τη συνόδευε, να περπατάει έξω από το αστυνομικό κέντρο και να μιλάει στο τηλέφωνο. Είναι η κλήση στην Άμεση Δράση. Η Κυριακή Γρίβα βρίσκεται μπροστά από το φυλάκιο του ΑΤ, όταν γυρίζει την πλάτη και από πίσω της εμφανίζεται τρέχοντας ο δολοφόνος.   Στο ηχητικό ντοκουμέντο από την επικοινωνία που είχε η Κυριακή Γρίβα με την Άμεση Δράση προκειμένου να ζητήσει προστασία για να πάει στο σπίτι της με ασφάλεια, ο εκφωνητής τής λέει ότι το περιπολικό δεν είναι ταξί. Την ώρα δε, που συνεχίζει με απάθεια τη συνομιλία με την κοπέλα που προσπαθεί να διατηρήσει την ψυχραιμία της, εκείνη βλέπει μπροστά της τον δολοφόνο. «Χάνομαι. Είναι εδώ, έχει έρθει εδώ» λέει. Ο τηλεφωνητής τη ρωτά αν ο 39χρονος είναι εκεί, «χάνομαι» λέει το κορίτσι. Και αμέσως μετά ακούγονται φωνές «τη σκοτώνει, τη σκότωσε».    Κυριακή: Γεια σας, βρίσκομαι στο τμήμα Αγίων Αναργύρων και χρειάζομαι κάποιον να μπορέσει να με πάει στο σπίτι μου γιατί έξω από το σπίτι μου με περιμένει ο πρώην μου ο οποίος έχει πολλά ψυχολογικά προβλήματα.
Τηλεφωνητής Άμεσης Δράσης: Οπότε να στείλω περιπολικό στο σπίτι σας για τον πρώην.
Κυριακή: Όχι είμαι στο τμήμα και θέλω να πάω στο σπίτι και φοβάμαι να πάω μόνη μου, τον είδα να περιμένει έξω από την πόρτα.
Τηλεφωνητής: Ωραία, και το περιπολικό δεν είναι ταξί θα στείλω άμα θέλετε στο σπίτι σας.
Κυριακή: Ωραία στείλτε στο σπίτι μου.
Τηλεφωνητής: Σε ποια οδό;
Κυριακή: Αριστοφάνους 9 Άγιοι Ανάργυροι. Σε πόση ώρα θα είναι εκεί;
Τηλεφωνητής: Δεν γνωρίζω σε πόση ώρα.
Κυριακή: Εντάξει και εγώ τι πρέπει να κάνω; Να περιμένω στο τμήμα ή να ξεκινήσω να πηγαίνω προς το σπίτι.
Τηλεφωνητής: Του έχετε κάνει μήνυση;
Κυριακή: Όχι.
Τηλεφωνητής: Α, αυτός τι κάνει εκεί πέρα, περιμένει για ποιον λόγο;
Κυριακή: Περιμένει για να με εκδικηθεί, δεν ξέρω, να με χτυπήσει. Και χθες είχε έρθει αλλά δεν το τραβήξαμε.
Τηλεφωνητής: Το όνομά σας;
Κυριακή: Γρίβα Κυριακή.
Τηλεφωνητής: Γρίβα Κυριακή, οπότε αναμένει έξωθεν της οικίας ο πρώην σύντροφος της, με σκοπό να σας ασκήσει βία έτσι;
Κυριακή: Ναι.
Τηλεφωνητής: Εσείς σε πόση ώρα θα είστε εκεί;
Κυριακή: Δίπλα είμαστε εμείς, σε δύο λεπτά θα είμαι εκεί εγώ.
Τηλεφωνητής: Βρίσκεται πλησίον, αλλά βρίσκεστε στο αστυνομικό τμήμα να γράψω;
Κυριακή: Τώρα ναι αλλά είμαι με αυτοκίνητο με έναν φίλο μου και θέλουμε να πάμε στο σπίτι.
Τηλεφωνητής: Βρίσκεται στο αστυνομικό τμήμα.
Κυριακή: Χάνομαι, έχει έρθει εδώ.
Τηλεφωνητής: Ο πρώην;
Κυριακή: Ναι είναι εδώ.
Τηλεφωνητής: Οπότε να στείλω στο αστυνομικό τμήμα;
Κυριακή: Ναι... (η ώρα της επίθεσης) Την ώρα που κόμματα της αντιπολίτευσης ζητούν την αναγνώριση της γυναικοκτονίας ως αυτοτελούς εγκλήματος, η κυβέρνηση αρνείται την ανάγκη αλλαγής του Ποινικού Κώδικα. Ο ΣΥΡΙΖΑ κατέθεσε τροπολογία «καθόλου απλά συμβολική», όπως δήλωσε ο βουλευτής του ΣΥΡΙΖΑ Γιώργος Καραμέρος, που την κατέθεσε, προσθέτοντας ότι πρόκειται για την «αναγνώριση επί της ουσίας της έμφυλης βίας». «Κανείς δεν δικαιούται να υποβιβάσει το γεγονός αυτό σε ένα απλό αστυνομικό δελτίο. Ούτε δικαιούται η Κυβέρνηση να αναλώνεται σε εύκολες λύσεις και φαντεζί ατάκες. Πολιτική πρέπει να είναι η απάντηση. Δράσεις, μέτρα και πρωτοβουλίες σε νομοθετικό και επιχειρησιακό επίπεδο. Με δικαιοπολιτική αντιμετώπιση της γυναικοκτονίας, ως διακριτής μορφής εγκλήματος, ώστε να υπάρχει και η αναγκαία καταγραφή. Με πληρέστερη ενημέρωση των γυναικών για το πώς μπορούν να προστατευτούν από μια κακoποιητική σχέση. Δομές λειτουργικές, υπηρεσίες ψυχολογικής υποστήριξης, και φυσικά με επαρκή χρηματοδότηση από κάθε διαθέσιμη πηγή και διαρκή αξιολόγηση και λογοδοσία στη Βουλή» ζήτησε μιλώντας στη Βουλή ο κοινοβουλευτικός εκπρόσωπος του ΠΑΣΟΚ Δημήτρης Μάντζος. Εκ μέρους της Νέας Αριστεράς, ο Νάσος Ηλιόπουλος σημείωσε «μία 28χρονη δολοφονήθηκε από τον πρώην σύντροφό της έξω από το αστυνομικό τμήμα Αγίων Αναργύρων. Μία γυναίκα που πήγε να ζητήσει βοήθεια και προστασία και η απάντηση ήταν να καλέσει το “100” για να έρθει κάποιο περιπολικό. Η πολιτεία λέει στα θύματα: βγάλτε τον σκασμό ή φύγετε από τη χώρα», και συμπλήρωσε ότι η Νέα Αριστερά καταθέτει εκ νέου την τροπολογία για την νομική αναγνώριση του όρου «γυναικοκτονία». Την ποινικοποίηση της γυναικοκτονίας ως αυτοτελούς εγκλήματος με ιδιαίτερα χαρακτηριστικά, ζήτησε η επικεφαλής της Πλεύσης Ελευθερίας Ζωή Κωνσταντοπούλου. Η πρόεδρος της Πλεύσης Ελευθερίας καταλόγισε στην κυβέρνηση και στον πρωθυπουργό «ατολμία στο αυτονόητο» και επανέλαβε ότι για το θέμα αυτό έχει καταθέσει 11 επίκαιρες ερωτήσεις εδώ και πέντε μήνες, οι οποίες παραμένουν αναπάντητες. «Όχι» στην αναγνώριση της γυναικοκτονίας ως νομικού όρου είπε η κυβέρνηση, με τη Σοφία Ζαχαράκη από τη Βουλή να αρνείται τις τροπολογίες που κατάθεσε ο ΣΥΡΙΖΑ και η Νέα Αριστερά και τον κυβερνητικό εκπρόσωπο Παύλο Μαρινάκη να καταγγέλλει επικοινωνιακά τρικ και να δηλώνει: «Τι ποινή έχει η ανθρωποκτονία; Συνολικά η ανθρωποκτονία, πλέον, με τη δική μας κυβέρνηση, όπως ήταν και παλιά; Ισόβια. Έρχεται, λοιπόν, κάποιος και λέει, να θεσμοθετηθεί στον Ποινικό Κώδικα επιβαρυντικά. Ρωτάω, λοιπόν, εγώ: αυτοί που το λένε, γνωρίζουν ότι τα ισόβια είναι η εσχάτη των ποινών στο δικαιϊκό μας σύστημα. Τι προτείνουν ακριβώς; Θέλουν να επανέλθει η θανατική ποινή; Προφανώς και όχι, φαντάζομαι. Τα έχουμε λύσει αυτά δεκαετίες. Τι θέλουν, όταν το θύμα είναι γυναίκα να είναι ισόβια και εάν είναι κάποιος άλλος να είναι λιγότερο; Θέλω να πω, όταν γνωρίζουν ότι η μέγιστη των ποινών προβλέπεται, προφανώς, στο αδίκημα της ανθρωποκτονίας, αν κι εκείνοι αυτό δεν το είχαν κάνει, όλο αυτό το κάνουν μόνο και μόνο γιατί; Για να κάνουν πολιτική μέσα σε μία ημέρα, που όλη η κοινωνία είναι προφανές ότι έχει οργιστεί με αυτήν τη δολοφονία, ο κάθε άνθρωπος». Διαβάστε επίσης: Γυναικοκτονία έξω από ΑΤ: Προστατεύουμε πραγματικά τις γυναικείες ζωές;",https://www.athensvoice.gr/images/1074x600/1/jpg/files/2024-04-04/gynaikoktonia-astynomia-nomos.jpg,2024,4,4
https://www.athensvoice.gr/epikairotita/ellada/844196/eglimata-anthropoktonies-kai-gunaikoktonies-stin-ellada/,Πόσες ανθρωποκτονίες και πόσες γυναικοκτονίες γίνονται στην Ελλάδα;,2024-04-04,05:00:00,Ελλαδα,Κυριάκος Αθανασιάδης,"Ποια είναι τα βασικότερα εγκλήματα στη χώρα μας, και σε τι αριθμούς απασχολούν την αστυνομία και την κοινωνία;",Το ποσοστό των γυναικοκτονιών επί του συνόλου των ανθρωποκτονιών στην Ελλάδα την τελευταία δεκαετία,"Στο μικρό αυτό κείμενο θα δώσουμε μερικά στοιχεία (άλλα χοντρικά και άλλα συγκεκριμένα και ακριβή) για τα εγκλήματα που γίνονται στην Ελλάδα, και τις τάσεις που ενδεχομένως παρατηρούνται αναφορικά με δύο διακριτούς τύπους εγκλημάτων, τις ανθρωποκτονίες (συλλήβδην) και τις γυναικοκτονίες. Κάθε χρονιά γίνονται κάπου 50.000 κλοπές και διαρρήξεις, ενώ κακοποιοί κλέβουν κάπου 15.000 τροχοφόρα. Από τις μεν πρώτες, εξιχνιάζεται ένα 10% περίπου, εξαιρετικά χαμηλό ποσοστό, και από τις κλοπές τροχοφόρων το 25% περίπου. Γίνονται ακόμη κάπου 3.500 ληστείες (εξιχνιάζεται το 30%), άλλες τόσες παραβάσεις του νόμου περί ναρκωτικών (αυτές εξιχνιάζονται σχεδόν όλες) και κάπου 1.000 παραβάσεις του νόμου περί όπλων (εξιχνιάζεται το 85%). Γίνονται και άλλα πολλά βέβαια: πλαστά χρήματα που πέφτουν στην αγορά, λαθρεμπόριο, εκβιασμοί, πλαστογραφίες, αρχαιοκαπηλία, ζωοκλοπές κ.ο.κ., με μικρότερη ή μεγαλύτερη επιτυχία στην εξιχνίασή τους. Γίνονται όμως και βιασμοί, κοντά στους 100 (εξιχνιάζονται πάνω από τους μισούς — αλλά πόσοι άλλοι δεν καταγγέλλονται καν…), και άλλα τόσα εγκλήματα σεξουαλικής εκμετάλλευσης (επίσης δεν φτάνουν όλα στην αστυνομία, ενδεχομένως δε να φτάνει μόνο ένα μικρό μέρος του συνόλου), με το ίδιο πάνω-κάτω ποσοστό εξιχνίασης. Και γίνονται βέβαια και φόνοι. Νά ένας κάπως χρήσιμος πίνακας για τις ανθρωποκτονίες στη Ελλάδα: έτος, τετελεσμένα εγκλήματα (γιατί υπάρχουν και απόπειρες), και σε παρένθεση οι εξιχνιασμένες υποθέσεις: Α΄. ΑΝΘΡΩΠΟΚΤΟΝΙΕΣ ΣΤΗΝ ΕΛΛΑΔΑ (2011-2022)
2011 - 184 (75)
2012 - 165 (65)
2013 - 141 (79)
2014 - 105 (49)
2015 - 88 (54)
2016 - 82 (46)
2017 - 81 (49)
2018 - 94 (49)
2019 - 79 (43)
2020 - 81 (37)
2021 - 83 (58)
2022 - 73 (67) Παρατηρεί κανείς ότι μέσα σε μία δεκαετία οι φόνοι έπεσαν στο μισό, για λόγους που δεν γνωρίζουμε. Και, χωρίς να έχουμε στοιχεία, πιστεύουμε μάλλον εύλογα ότι οι μη εξιχνιασμένοι φόνοι είναι εκτελέσεις «νονών της νύχτας», «ξεκαθάρισμα λογαριασμών», «συμβόλαια θανάτου» κ.τ.σ., και όχι εγκλήματα για κληρονομικά, π.χ., ή γυναικοκτονίες.
Αναφορικά για αυτές τις τελευταίες, συγκεντρώσαμε τα στοιχεία για τα τελευταία 9 χρόνια: Β΄. ΓΥΝΑΙΚΟΚΤΟΝΙΕΣ ΣΤΗΝ ΕΛΛΑΔΑ (2015-2023)
2015 - 23 
2016 - 21
2017 - 16
2018 - 21 
2019 - 17
2020 - 14 
2021 - 17
2022 - 13
2023 - 7 Και πάλι διαφαίνεται μία πτωτική τάση. Παρά ταύτα, το 2024 ξεκίνησε πολύ άσχημα: μέσα στους πρώτους τρεις, μόλις, μήνες, έχουμε ήδη 5 γυναικοκτονίες. Ας ενώσουμε, κλείνοντας, τους δύο προηγούμενους πίνακες, ξεκινώντας από το 2015 και φτάνοντας ώς το 2022: ανθρωποκτονίες συλλήβδην, και σε παρένθεση πόσες από αυτές ήταν γυναικοκτονίες και τι ποσοστό επί του συνόλου αντιπροσωπεύουν: Γ΄. ΠΟΣΟΣΤΟ ΓΥΝΑΙΚΟΚΤΟΝΙΩΝ ΣΤΟ ΣΥΝΟΛΟ ΤΩΝ ΑΝΘΡΩΠΟΚΤΟΝΙΩΝ ΣΤΗΝ ΕΛΛΑΔΑ (2015-2022)
2015 - 88 (23, ή 26%)
2016 - 82 (21, ή 25%)
2017 - 81 (16, ή 20%)
2018 - 94 (21, ή 22%)
2019 - 79 (17, ή 21,5%)
2020 - 81 (14, ή 17%)
2021 - 83 (17, ή 20,5%)
2022 - 73 (13, ή 18%) Με άλλα λόγια, περίπου το 21% των ανθρωποκτονιών στην Ελλάδα την τελευταία πάνω-κάτω δεκαετία είναι γυναικοκτονίες, ή σχεδόν η μία στις πέντε. ΥΓ1. Μεταξύ άλλων, αντλήσαμε στοιχεία από εδώ και από εδώ. Επίσης, από τον Τύπο. Επίσης, από προσωπική έρευνα. Τα νούμερα της δεύτερης παραγράφου είναι βεβαίως «στρογγυλεμένα» για προφανείς λόγους.
 ΥΓ2. Να σημειωθεί επίσης ότι περίπου 8 στους 10 δράστες (κακουργημάτων και πλημμελημάτων) είναι Έλληνες, ενώ επίσης περίπου 8 στους 10 είναι άντρες.",https://www.athensvoice.gr/images/1074x600/jpg/files/2024-04-04/gynaikoktonies-ellada.jpg,2024,4,4
https://www.athensvoice.gr/epikairotita/ellada/844197/gunaikoktonia-ston-anakriti-simera-o-39hronos/,Στον ανακριτή σήμερα ο γυναικοκτόνος των Αγίων Αναργύρων - Κηδεύεται η 28χρονη Κυριακή,2024-04-04,05:02:00,Ελλαδα,Newsroom,Γυναικοκτονία - Άγιοι Ανάργυροι: Στον ανακριτή σήμερα ο 39χρονος - Κηδεύεται η 28χρονη Κυριακή Γρίβα,Οι αποκαλύψεις και η «καρατόμηση» αστυνομικών,"Στην ανακρίτρια θα οδηγηθεί σήμερα Πέμπτη (4.4) ο 39χρονος γυναικοκτόνος των Αγίων Αναργύρων, ο οποίος νοσηλεύεται στο ψυχιατρείο. Σήμερα αναμένεται να γίνει και η κηδεία της 28χρονης Κυριακής Γρίβα στον ιερό ναό Αγίου Νεκταρίου στα Άνω Λιόσια. Σύμφωνα με απόφαση της ηγεσίας της ΕΛ.ΑΣ., απομακρύνθηκαν από τις θέσεις τους ο διοικητής του τμήματος, η υποδιοικητής η οποία το βράδυ του φονικού είχε τον ρόλο επόπτη των αστυνομικών τμημάτων Δυτικής Αττικής, η οδηγός της, ο φρουρός του τμήματος, καθώς και ο εκφωνητής της «Άμεσης Δράσης». Ο έως τώρα έλεγχος στο πλαίσιο της Ένορκης Διοικητικής Εξέτασης καταδεικνύει πως υπάρχουν ευθύνες για όλους αυτούς τους αστυνομικούς, για τους οποίους κρίθηκε αναγκαίο να απομακρυνθούν από τις θέσεις τους μέχρι την περάτωση της έρευνας. Ειδικά για τον εκφωνητή του «100» και τον υπαρχιφύλακα-φρουρό του αστυνομικού τμήματος, τα ευρήματα σε βάρος τους, σύμφωνα με πηγές της ΕΛ.ΑΣ., είναι σημαντικά. «Το ηχητικό που έχει δοθεί στη δημοσιότητα εστάλη ατόφιο, από χθες, από την ίδια την Αστυνομία, στον εισαγγελέα και στον διεξάγοντα την εσωτερική έρευνα εκ μέρους της ΕΛΑΣ», τονίζουν πηγές της Ελληνικής Αστυνομίας σχετικά με τη συνομιλία της 28χρονης με το «100», λίγο πριν από τη δολοφονία της, από τον 39χρονο πρώην σύντροφό της, έξω από το Αστυνομικό Τμήμα Αγίων Αναργύρων. «Ο αστυνομικός του τηλεφωνικού κέντρου που ακούγεται να συνομιλεί με το θύμα», αναφέρουν οι ίδιες πηγές, «έχει απομακρυνθεί από τη θέση του, είναι υπό έρευνα από την ΕΛΑΣ και αντιμέτωπος με ποινικές και διοικητικές ευθύνες, ενώ αντικαθίσταται και ο διοικητής του Αστυνομικού Τμήματος Αγίων Αναργύρων. Υπενθυμίζεται ότι το ηχητικό περιλαμβάνεται ως μέρος της δικογραφίας και πως η έρευνα για όλους τους εμπλεκόμενους έχει ξεκινήσει ήδη από χθες. Ελέγχονται όλοι ενδελεχώς, και στο Αστυνομικό Τμήμα και στο ""100"", ενώ έχουν ληφθεί καταθέσεις από όλους». Επίσης, σημειώνουν ότι «μέχρι την Παρασκευή, αφού ολοκληρωθεί η προκαταρκτική έρευνα, όλα τα στοιχεία θα σταλούν στον εισαγγελέα, όπως προβλέπεται από τη διαδικασία, προκειμένου να τους καλέσει να απολογηθούν». Οι δραματικές τελευταίες στιγμές της Κυριακής Γρίβα την ώρα που μιλούσε με την Άμεση Δράση, δευτερόλεπτα πριν της επιτεθεί και τη δολοφονήσει ο πρώην σύντροφός της έξω από το αστυνομικό τμήμα των Αγίων Αναργύρων, μεταδόθηκαν από το Mega. Η κοπέλα, ενώ έχει συμφωνήσει να πάει περιπολικό στο σπίτι της για την προστασία της, βλέπει τον δράστη μπροστά της. «Χάνομαι. Είναι εδώ, έχει έρθει εδώ», λέει. Ο τηλεφωνητής τη ρωτά αν ο 39χρονος είναι εκεί, «χάνομαι», λέει το κορίτσι. Και αμέσως μετά ακούγονται φωνές «τη σκοτώνει, τη σκότωσε».   Δευτερόλεπτα πριν δεχθεί την επίθεση που έκοψε το νήμα της ζωής της, η κοπέλα είχε περιγράψει στον αστυνομικό της Άμεσης Δράσης τους φόβους της από το γεγονός ότι είχε εντοπίσει τον πρώην σύντροφό της να της έχει στήσει καρτέρι έξω από το σπίτι της.    Κυριακή: Γεια σας, βρίσκομαι στο τμήμα Αγίων Αναργύρων και χρειάζομαι κάποιον να μπορέσει να με πάει στο σπίτι μου γιατί έξω από το σπίτι μου με περιμένει ο πρώην μου ο οποίος έχει πολλά ψυχολογικά προβλήματα.
Τηλεφωνητής Άμεσης Δράσης: Οπότε να στείλω περιπολικό στο σπίτι σας για τον πρώην.
Κυριακή: Όχι είμαι στο τμήμα και θέλω να πάω στο σπίτι και φοβάμαι να πάω μόνη μου, τον είδα να περιμένει έξω από την πόρτα.
Τηλεφωνητής: Ωραία, και το περιπολικό δεν είναι ταξί θα στείλω άμα θέλετε στο σπίτι σας.
Κυριακή: Ωραία στείλτε στο σπίτι μου.
Τηλεφωνητής: Σε ποια οδό;
Κυριακή: Αριστοφάνους 9 Άγιοι Ανάργυροι. Σε πόση ώρα θα είναι εκεί;
Τηλεφωνητής: Δεν γνωρίζω σε πόση ώρα.
Κυριακή: Εντάξει και εγώ τι πρέπει να κάνω να περιμένω στο τμήμα ή να ξεκινήσω να πηγαίνω προς το σπίτι.
Τηλεφωνητής: Του έχετε κάνει μήνυση.
Κυριακή: Όχι.
Τηλεφωνητής: Α, αυτός τι κάνει εκεί πέρα, περιμένει για ποιο λόγο;
Κυριακή: Περιμένει για να με εκδικηθεί, δεν ξέρω, να με χτυπήσει. Και χθες είχε έρθει αλλά δεν το τραβήξαμε.
Τηλεφωνητής: Το όνομά σας.
Κυριακή: Γρίβα Κυριακή.
Τηλεφωνητής: Γρίβα Κυριακή, οπότε αναμένει έξωθεν της οικίας ο πρώην σύντροφος της, με σκοπό να σας ασκήσει βία έτσι;
Κυριακή: Ναι.
Τηλεφωνητής: Εσείς σε πόση ώρα θα είστε εκεί;
Κυριακή: Δίπλα είμαστε εμείς, σε δύο λεπτά θα είμαι εκεί εγώ.
Τηλεφωνητής: Βρίσκεται πλησίον, αλλά βρίσκεστε στο αστυνομικό τμήμα να γράψω;
Κυριακή: Τώρα ναι αλλά είμαι με αυτοκίνητο με έναν φίλο μου και θέλουμε να πάμε στο σπίτι.
Τηλεφωνητής: Βρίσκεται στο αστυνομικό τμήμα.
Κυριακή: Χάνομαι, έχει έρθει εδώ.
Τηλεφωνητής: Ο πρώην;
Κυριακή: Ναι είναι εδώ.
Τηλεφωνητής: Οπότε να στείλω στο αστυνομικό τμήμα;
Κυριακή: Ναι........... (η ώρα της επίθεσης) Διαβάστε επίσης → Αποτροπιασμός μετά τα ντοκουμέντα με την Κυριακή Γρίβα να προσπαθεί μάταια να προστατευθεί",https://www.athensvoice.gr/images/1074x600/jpg/files/2024-04-04/gynaikoktonia_agioi_anargyroi_kideia_kyriakis_griva.jpg,2024,4,4
https://www.athensvoice.gr/epikairotita/ellada/844224/hrusohoidis-gunaikoktonia-i-ereuna-diexagetai-polu-grigora/,Χρυσοχοΐδης για γυναικοκτονία στους Αγ. Αναργύρους: Είμαι συντετριμμένος - Η έρευνα διεξάγεται πολύ γρήγορα,2024-04-04,07:47:00,Ελλαδα,Newsroom,Χρυσοχοΐδης για γυναικοκτονία στους Αγ. Αναργύρους: Η έρευνα διεξάγεται πολύ γρήγορα,«Από τις δυσκολότερες στιγμές που έχω βιώσει» είπε ο υπουργός Προστασίας του Πολίτη,"Στη γυναικοκτονία της 28χρονης, δίπλα στο αστυνομικό τμήμα Αγίων Αναργύρων, αναφέρθηκε ο υπουργός Προστασίας του Πολίτη Μιχάλης Χρυσοχοΐδης λέγοντας ότι «θα αποκαλυφθεί πλήρως η αλήθεια». Ο κ. Χρυσοχοΐδης σε δηλώσεις του από τη Θεσσαλονίκη όπου βρίσκεται και θα παρουσιάσει σχέδιο για την αστυνόμευση, είπε πως πρόκειται για «τις πλέον δυσάρεστες και δύσκολες στιγμές που έχω βιώσει στην πολιτική και προσωπική μου διαδρομή». Ο κ. Χρυσοχοΐδης σημείωσε πως η έρευνα για το τι έχει συμβεί θα τελειώσει πολύ γρήγορα. Όπως ανέφερε ο υπουργός: «Τέσσερις ημέρες μετά το τραγικό περιστατικό της 1ης Απριλίου, που χάθηκε μια νέα κοπέλα, η Κυριακή Γρίβα, συνεχίζουμε όλοι μας να θρηνούμε και να πενθούμε. »Απευθύνω συλλυπητήρια στην οικογένεια αυτής της νέας γυναίκας που έφυγε. Η έρευνα διεξάγεται με μεγάλη ταχύτητα. Είμαι βέβαιος πως θα τελειώσει πολύ γρήγορα και θα αποκαλυφθεί πλήρως η αλήθεια. Η Ελληνική Αστυνομία απέστειλε σε όλες τις αρχές, αλλά και η ίδια διεξάγει έρευνες με όλο το υλικό, χωρίς να αποκρύπτει τίποτα. Θα υπάρξει πλήρης η αλήθεια, ολόκληρη και θα αποδοθεί στους πολίτες της χώρας μας και ταυτόχρονα θα υπάρξει όλος εκείνος ο απολογισμός που πρέπει να γίνει για να μην ξανασυμβούν τέτοια γεγονότα». Στην ανακρίτρια θα οδηγηθεί σήμερα, Πέμπτη (4.4), ο 39χρονος γυναικοκτόνος των Αγίων Αναργύρων, ο οποίος νοσηλεύεται στο ψυχιατρείο. Σήμερα αναμένεται να γίνει και η κηδεία της 28χρονης Κυριακής Γρίβα στον ιερό ναό Αγίου Νεκταρίου στα Άνω Λιόσια. Σύμφωνα με απόφαση της ηγεσίας της ΕΛ.ΑΣ., απομακρύνθηκαν από τις θέσεις τους ο διοικητής του τμήματος, η υποδιοικητής η οποία το βράδυ του φονικού είχε τον ρόλο επόπτη των αστυνομικών τμημάτων Δυτικής Αττικής, η οδηγός της, ο φρουρός του τμήματος, καθώς και ο εκφωνητής της «Άμεσης Δράσης». Ο έως τώρα έλεγχος στο πλαίσιο της Ένορκης Διοικητικής Εξέτασης καταδεικνύει πως υπάρχουν ευθύνες για όλους αυτούς τους αστυνομικούς, για τους οποίους κρίθηκε αναγκαίο να απομακρυνθούν από τις θέσεις τους μέχρι την περάτωση της έρευνας. Ειδικά για τον εκφωνητή του «100» και τον υπαρχιφύλακα-φρουρό του αστυνομικού τμήματος, τα ευρήματα σε βάρος τους, σύμφωνα με πηγές της ΕΛ.ΑΣ., είναι σημαντικά. «Το ηχητικό που έχει δοθεί στη δημοσιότητα εστάλη ατόφιο, από χθες, από την ίδια την Αστυνομία, στον εισαγγελέα και στον διεξάγοντα την εσωτερική έρευνα εκ μέρους της ΕΛΑΣ», τονίζουν πηγές της Ελληνικής Αστυνομίας σχετικά με τη συνομιλία της 28χρονης με το «100», λίγο πριν τη δολοφονία της από τον 39χρονο πρώην σύντροφό της, έξω από το Αστυνομικό Τμήμα Αγίων Αναργύρων. «Ο αστυνομικός του τηλεφωνικού κέντρου που ακούγεται να συνομιλεί με το θύμα» όπως αναφέρουν οι ίδιες πηγές, «έχει απομακρυνθεί από τη θέση του, είναι υπό έρευνα από την ΕΛΑΣ και αντιμέτωπος με ποινικές και διοικητικές ευθύνες, ενώ αντικαθίσταται και ο διοικητής του Αστυνομικού Τμήματος Αγίων Αναργύρων. Υπενθυμίζεται ότι το ηχητικό περιλαμβάνεται ως μέρος της δικογραφίας και πως η έρευνα για όλους τους εμπλεκόμενους έχει ξεκινήσει ήδη από χθες. Ελέγχονται όλοι ενδελεχώς, και στο Αστυνομικό Τμήμα και στο ""100"", ενώ έχουν ληφθεί καταθέσεις από όλους». Επίσης, σημειώνουν ότι «μέχρι την Παρασκευή, αφού ολοκληρωθεί η προκαταρκτική έρευνα, όλα τα στοιχεία θα σταλούν στον εισαγγελέα, όπως προβλέπεται από τη διαδικασία, προκειμένου να τους καλέσει να απολογηθούν».",https://www.athensvoice.gr/images/1074x600/jpg/files/2024-04-04/xrisoxoidis_gia_ginaikoktonia.jpg,2024,4,4
https://www.athensvoice.gr/epikairotita/politiki-oikonomia/844233/voridis-i-gunaikoktonia-einai-dolofonia/,"Βορίδης: Η γυναικοκτονία είναι δολοφονία και τιμωρείται με ισόβια, χάρη στην αλλαγή του Ποινικού Κώδικα από την κυβέρνηση",2024-04-04,08:40:00,Πολιτικη & Οικονομια,Newsroom,Βορίδης: Η γυναικοκτονία είναι δολοφονία - Τι είπε για τη στάση των αστυνομικών και τα πρωτόκολλα,Τι είπε για τη στάση των αστυνομικών και τα πρωτόκολλα,"Η γυναικοκτονία της Κυριακής Γρίβα κυριάρχησε στη συνέντευξη του υπουργού Επικρατείας Μάκη Βορίδη στον τηλεοπτικό σταθμό action24. Συγκεκριμένα, η πρώτη αντίδραση είναι «πώς είναι δυνατόν έξω από ένα αστυνομικό τμήμα να γίνει ένα τέτοιο φονικό, ειδικά όταν την προηγούμενη στιγμή η συγκεκριμένη γυναίκα ήταν μέσα σε αυτό». Ενώ, εν συνεχεία, θα δει κανείς τα πρωτόκολλα για τον φρουρό, τον αξιωματικό υπηρεσίας, τον διοικητή, υπό ποιες προϋποθέσεις μπορεί να γίνει χρήση του όπλου κ.α. Σύμφωνα με τον υπουργό Επικρατείας, η κυβέρνηση έχει κάνει πράγματα για την ενδοοικογενειακή βία, όπως αυξήθηκε το αξιόποινο που αφορά σε αυτήν. Όπως, συγχρόνως, «αυξήθηκε το αξιόποινο για την ανθρωποκτονία. Σας θυμίζω ότι με τον προηγούμενο Ποινικό Κώδικα, επί ΣΥΡΙΖΑ, ήταν στα 15 χρόνια, εμείς τον ξαναπήγαμε στα ισόβια». Όσον αφορά την αστυνομία, «έχουν γίνει πράγματα για την ευαισθητοποίησή της», ωστόσο, αναγνώρισε, απαιτείται μεγαλύτερη προσπάθεια για την υλοποίηση των κεντρικών οδηγιών στο επίπεδο της δημόσιας διοίκησης. Επιπλέον, «ακούμε αυτούς τους διαλόγους που μας θυμώνουν όλους. Θέλει ενδεχομένως περισσότερες παρεμβάσεις στα ζητήματα του πειθαρχικού δικαίου», επεσήμανε και διαβεβαίωσε πως «εμείς δεν κινητοποιούμαστε όταν συμβαίνουν, αλλά η προσπάθεια γίνεται συνεχώς». Παραλλήλως, «υπάρχει βελτίωση στους απόλυτους αριθμούς», δήλωσε ο Μ. Βορίδης, και προσέθεσε ότι «η Ελλάδα είναι η ασφαλέστερη, ή πάντως από τις ασφαλέστερες ευρωπαϊκές χώρες. Και η Ευρωπαϊκή Ένωση είναι η ασφαλέστερη ήπειρος στον πλανήτη. Ειδικά στις ανθρωποκτονίες έχουμε πολύ χαμηλούς αριθμούς, ειδικά για τις γυναικοκτονίες έχουμε ακόμη χαμηλότερους. Δεν το λέω για να πω ""μπράβο""» υπογράμμισε. Σε σχέση με τη χρήση του όρου «γυναικοκτονία», διευκρίνισε εν πρώτοις ότι αυτός έχει δύο χρήσεις: αφενός, «με το κοινωνικό φορτίο του, που φανερώνει την ευαισθητοποίηση». Κάτι, δηλαδή, που «μπορεί να αφορά στερεότυπα, αντιλήψεις και, επομένως, η χρήση βοηθά στο να ξεπερασθούν αυτά τα στερεότυπα». Αφετέρου, υπάρχει το ποινικό σκέλος: «Η γυναικοκτονία είναι μια δολοφονία γυναίκας και τιμωρείται με ισόβια κάθειρξη. Αυτή η συζήτηση θα είχε νόημα με τον συριζαϊκό Ποινικό Κώδικα, όπου η ανθρωποκτονία είχε 15ετη κάθειρξη». Τότε θα είχε νόημα η αναγνώριση τέλεσης ανθρωποκτονίας σε συνθήκες ενδοοικογενειακής βίας ως επιβαρυυντική περίσταση, και τότε η ποινή να μετατρέπεται σε ισόβια. Στο πολιτικό συμπέρασμα, «για μια ακόμη φορά έχουμε μπροστά μας έναν ποινικό λαϊκισμό από ορισμένες πλευρές της Αριστεράς, για να μην τους βάλω όλους στο τσουβάλι. Είναι, για άλλη μια φορά, μια δήθεν ευαισθησία, ...δηθενιά σε επίπεδο ποινικού αυτή η συζήτηση». Ερωτηθείς για το θέμα της χρήσης των όπλων από τους αστυνομικούς, είπε πως «θέλει πολλή προσοχή», προκειμένου «να μην βρεθούμε στην άλλη άκρη, να χρησιμοποιούμε εύκολα το όπλο και, επομένως, να έχουμε πια νεκρούς, που ενδεχομένως θα έπρεπε απλώς να συλληφθούν. Θέλει μια ισορροπία». Και, στην επόμενη φράση του, «θα μπορούσαμε να δούμε ξανά τους κανόνες εμπλοκής αλλά με πάρα πολλή προσοχή. Σε αυτή τη συζήτηση μπορεί να υπάρξει ένας λαϊκισμός από την ανάποδη, να τραβάει το όπλο για ψύλλου πήδημα». Όπως, εξάλλου, ανέφερε σε άλλο σημείο, «συμφωνούμε ότι το περιπολικό δεν είναι ταξί, αλλά βλέπεις έναν άνθρωπο ο οποίος είναι τρομαγμένος. Δεν είναι ταξί, αλλά βοήθησέ την τη συγκεκριμένη (γυναίκα). Χρειάζεται μια στοιχειώδης ευελιξία που πηγάζει από την κοινή λογική» συμπέρανε. Ταυτοχρόνως, ο υπουργός Επικρατείας είπε πως είναι σίγουρος ότι «τις λεπτομέρειες της υποθέσεως και τον καταλογισμό των ευθυνών τις παρακολουθεί ο (αρμόδιος) υπουργός, θα κάνει αυτά που πρέπει». Ενώ, σε ερώτημα για το εάν μετατέθηκαν σε μάχιμες υπηρεσίες, αστυνομικοί που ήσαν στη φύλαξη υψηλών προσώπων, απάντησε πως ναι, έχουν φύγει, με σκοπό να ενισχυθεί η φύλαξη των πολιτών. Μετέφερε, μάλιστα, την εμπειρία του από την εκλογική περιφέρειά του (Ανατολική Αττική), μια περιοχή, δηλαδή, που «έχει ορισμένα σημεία που είναι πολύ δύσκολα, (αλλά) υπάρχει σαφής εικόνα ενισχύσεως της αστυνομίας». Για τη σιδηροδρομική τραγωδία των Τεμπών, είπε, εισαγωγικώς, ότι η δικαιοσύνη κάνει τις ενέργειες που πρέπει να κάνει για να περάσει εν συνεχεία στο πολιτικό σκέλος της υπόθεσης: «Εμείς κάνουμε ό,τι μπορούμε για να κατευνάσουμε, προσπαθούμε να μην σηκώνουμε τους τόνους, δεχόμαστε απίθανες ύβρεις και φοβερές συκοφαντίες. Προσπαθούμε να είμαστε ψύχραιμοι όσο το δυνατόν». Απορρίπτοντας δε, τη μομφή περί συγκαλύψεως, επανέλαβε ότι την ώρα κατά την οποία δεν ήταν καν ταυτοποιημένοι οι νεκροί, «εκείνη τη δραματική στιγμή, κάποιος ασχολείται με το να πλαστογραφήσει κάποια ηχητικά για να αποδείξει αυτό το οποίο είναι αληθές, ότι υπήρχε ανθρώπινο σφάλμα». Ενώ διευκρίνισε πως ούτε η Νέα Δημοκρατία ισχυρίζεται πως ήταν μόνο ανθρώπινο σφάλμα, αφού στο πόρισμά της «γίνεται λόγος για συστημικά διαχρονικά προβλήματα στη λειτουργία του σιδηροδρόμου». Και, εστιάζοντας στο πολιτικό κλίμα των τελευταίων ημερών, «καταπίνουμε απίστευτα, αδιανόητα πράγματα που ακούμε», όπως ότι, όπως επεσήμανε, στη Βουλή οι βουλευτές της κοινοβουλευτικής πλειοψηφίας κατηγορήθηκαν ότι είναι δολοφόνοι και εγκληματίες. Και συνέχισε: «Προχθές δεν είδαμε την επίθεση στη σύζυγο του πρωθυπουργού; Ποια ήταν η λογική αυτού του πράγματος; Να συζητάμε δημόσια για το πόθεν έσχες του πρωθυπουργού. Ο Μητσοτάκης δεν εκλέχθηκε χθες, εκλέγεται από το 2004. Επί 20 χρόνια ελέγχεται το πόθεν έσχες του». Εντούτοις, «έρχεται μία κυρία, η οποία εξελέγη στη Βουλή ένα χρόνο πριν και συζητάμε για το πόθεν έσχες του πρωθυπουργού και της συζύγου του, ενώ έχουν ανακύψει ζητήματα για το πόθεν έσχες του προέδρου της (βουλευτού) και αυτά δεν τα συζητάει κανείς». Κληθείς να σχολιάσει τη δέσμευση του προέδρου του ΣΥΡΙΖΑ-Προοδευτική Συμμαχία ότι το δικό του πόθεν έσχες θα κατατεθεί πριν τις ευρωεκλογές, ο Μ. Βορίδης σχολίασε: «Ελπίζω να τα μελετάνε καλά, να το φτιάξουν όπως πρέπει». Εξήγησε δε, ότι αν εκείνος ερωτηθεί για το δικό του πόθεν έσχες, είναι σε θέση να δώσει απαντήσεις εντός 24ώρου. Κάτι που δεν ίσχυσε για το πόθεν έσχες του Στ. Κασσελάκη: «Εκτός αν είναι σύνθετο και πολύπλοκο, φαντάζομαι πως είναι αυξημένης πολυπλοκότητας για να χρειάζονται ατελείωτοι μήνες προκειμένου να δοθεί μια εύκολη απάντηση» σχολίασε, κλείνοντας. Πηγή: ΑΠΕ-ΜΠΕ",https://www.athensvoice.gr/images/1074x600/jpg/files/2024-04-04/voridis_gia_ginaikoktonia.jpg,2024,4,4
https://www.athensvoice.gr/epikairotita/ellada/844234/agioi-anarguroi-gunaikoktonia-sto-astunomiko-tmima/,Γυναικοκτονία στο αστυνομικό τμήμα: Όταν οι υπάλληλοι του κράτους βαριούνται θανάσιμα τη δουλειά τους,2024-04-04,09:58:00,Ελλαδα,Δήμητρα Γκρους,Γιατί δολοφονήθηκε η Κυριακή Γρίβα έξω από το αστυνομικό τμήμα;,"Σε μια άλλη πραγματικότητα, η άτυχη κοπέλα θα μπορούσε να είναι τυχερή","Στο τμήμα προβλεπόταν εκείνο τα βράδυ να βρίσκονται δύο άτομα, ο αξιωματικός υπηρεσίας και ο φρουρός. Στη συγκεκριμένη βάρδια ήταν η αξιωματικός υπηρεσίας. Έτυχε ωστόσο να βρίσκονται και δύο επιπλέον άτομα. Σε μια άλλη πραγματικότητα, η άτυχη κοπέλα θα μπορούσε να είναι τυχερή. Από τα τέσσερα άτομα που υπήρχαν στο τμήμα εκείνο το μοιραίο βράδυ, τα τρία ήταν γυναίκες. Όταν έφτασε στο αστυνομικό τμήμα βρισκόταν εκεί και η επόπτρια βάρδιας και υποδιοικήτρια του Α.Τ. Αγίων Αναργύρων, υπεύθυνη να γυρνάει από τμήμα σε τμήμα στη Δυτική Αττική για να ελέγχει ότι όλα λειτουργούν σωστά. Μαζί ήταν και η οδηγός της, δηλαδή είχαν όχημα. Δεν υπήρχε περιστατικό σε εξέλιξη, οι αστυνομικίνες δεν είχαν κάποια δουλειά. Η κοπέλα που μπήκε μέσα και είπε σε αυτές τις γυναίκες «κινδυνεύω, να με πάει ένα περιπολικό με σπίτι», έμενε εκεί πιο δίπλα, πέντε λεπτά με τα πόδια. Σε μία άλλη πραγματικότητα, το τέταρτο άτομο, ο φρουρός, θα είχε πεταχτεί από το κουβούκλιο και θα είχε προσπαθήσει να σώσει την κοπέλα που όσο καλούσε το 100 για να ζητήσει περιπολικό δέχτηκε την επίθεση του δράστη με μαχαίρι. Δεν θα περίμενε να τελειώσει το φονικό για να βγει, σύμφωνα πάντα με το αστυνομικό ρεπορτάζ. Αλλά ήταν υπόδικος, καθώς ως ειδικός φρουρός είχε συλληφθεί για υπόθεση πλαστογραφίας διαβατηρίων και η υπόθεσή του είναι λίγο πριν τελεσιδικήσει στον Αρειο Πάγο. Οι υπόδικοι αστυνομικοί επιτρέπεται να επιστρέψουν στην εργασία τους, περιμένοντας να βγει η απόφαση. Είναι δημόσιοι υπάλληλοι. Σε μια άλλη πραγματικότητα, ο εκφωνητής της Άμεσης Δράσης δεν θα απαντούσε σαν να βαριέται που ζει, δεν θα έλεγε το «περιπολικό δεν είναι ταξί», δεν θα μας έκανε να ντρεπόμαστε τόσο πολύ ακούγοντάς τον να επαναλαμβάνει πληκτρολογώντας σαν από μια άλλη εποχή τα τελευταία της λόγια. Δεν άξιζε στην κοπέλα να είναι αυτός ο τύπος η τελευταία της έκκληση για βοήθεια. Σε μια άλλη πραγματικότητα, η κοπέλα αυτή δεν θα είχε χαθεί τόσο άδικα Δεν μπορείς να μην το σκεφτείς. Αν μια γυναίκα σού χτυπήσει ένα βράδυ την πόρτα ή σε σταματήσει τυχαία στον δρόμο, ζητώντας βοήθεια, θα ρωτήσεις, θα ενδιαφερθείς, θα νοιαστείς. Θα την πας σπίτι της και θα περιμένεις να κλείσει την πόρτα. Αν σου πει ότι την κυνηγάει ο πρώην της, ο οποίος την έχει βιάσει και δείρει στο παρελθόν, ότι είναι ψυχοπαθής και τοξικομανής μαζί, θα προσπαθήσεις να κάνεις κάτι. Ειδικά αν είσαι γυναίκα, θα νιώσεις αλληλεγγύη, γιατί ξέρεις ότι οι γυναίκες συχνά κινδυνεύουνσε τέτοιες περιπτώσεις. Γιατί, πέρα από τις ιστορίες βίας που γνωρίζεις προσωπικά, έχεις διαβάσει, έχουν συγκλονίσει το πανελλήνιο, έχεις εμπεδώσει τη λέξη γυναικοκτονία. Σε καθαρά ανθρώπινο επίπεδο οι άνθρωποι αυτοί δεν είχαν ίχνος ενσυναίσθησης. Όμως εδώ δεν μιλάμε για αυτό. Δεν είχαν καμία συναίσθηση της ευθύνης που συνεπάγεται το πόστο τους και η δουλειά τους, δεν υποψιάστηκαν καν τις συνέπειες της μη διεκπεραίωσης του καθήκοντός τους να προστατέψουν μία γυναίκα που ζητούσε βοήθεια στο αστυνομικό τμήμα. Και οι πέντε απομακρύνθηκαν από τις θέσεις τους, μαζί και ο διοικητής του ΑΤ, και θα αναζητηθούν διοικητικές ή και ποινικές ευθύνες. Όλο αυτό όμως μας δείχνει με εκκωφαντικό τρόπο την εικόνα μιας δημόσιας υπηρεσίας βαριεστημένων υπαλλήλων, που δεν νοιάζονται σε κανένα επίπεδο. Σαν ένας μεγεθυντικός φακός του πώς λειτουργεί σε μεγάλο βαθμό το κράτος. Στην πορεία θα μάθουμε ποιο ήταν το πρωτόκολλο, τι έπρεπε και τι δεν έπρεπε να κάνουν. Όμως πόσοι τέτοιοι αδιάφοροι και ανίκανοι άνθρωποι, στην κυριολεξία θανάσιμα βαριεστημένοι, στελεχώνουν την Αστυνομία; Αλλά και όλους τους κρατικούς φορείς: τα τρένα, τα σχολεία, τους δήμους, τις δημόσιες υπηρεσίες; Ποιος θα μας το απαντήσει αυτό; Εντωμεταξύ από το 2020 έχουν δημιουργηθεί 18 γραφεία αντιμετώπισης ενδοοικογενειακής βίας σε ολόκληρη τη χώρα, τα δύο στη Δυτική Αττική, ενώ προβλέπεται να δημιουργηθούν επιπλέον 45 με στόχο να υπάρχει ένα σε κάθε Διεύθυνση Αστυνομίας. Όμως τα γραφεία αυτά διαβάζουμε ότι διαθέτουν προσωπικό μόνο τις ώρες λειτουργίας των τμημάτων. Δηλαδή με ραντεβού πας για να γλιτώσεις; Και επίσης στελεχώνονται από ανθρώπινο δυναμικό. Ποιος θα τους εκπαιδεύσει όλους αυτούς; Ποιος θα τους αξιολογεί κάθε μέρα που περνάει; Πώς αναγκάζεις έναν άνθρωπο να αγαπήσει τη δουλειά του και να είναι ευσυνείδητος; Να αντιλαμβάνεται τις ευθύνες και τις συνέπειες των πράξεών του; Πώς αλλάζεις τη νοοτροπία «δημοσίου υπαλλήλου» από την οποία η χώρα πάσχει συθέμελα οριζοντίως και καθέτως με τόσο τραγικά αποτελέσματα; Αυτή είναι η Ελλάδα;",https://www.athensvoice.gr/images/1074x600/jpg/files/2024-04-04/agioi-anarguroi-gunaikoktonia-sto-astunomiko-tmima.jpg,2024,4,4
https://www.athensvoice.gr/epikairotita/ellada/844244/gunaikoktonia-diegrapse-ton-sfakianaki-o-hardalias/,Διέγραψε τον Σφακιανάκη ο Χαρδαλιάς - Η δήλωση για τη γυναικοκτονία στους Αγίους Αναργύρους που έφερε τη ρήξη,2024-04-04,09:47:00,Ελλαδα,Newsroom,Γυναικοκτονία στους Αγίους Αναργύρους: Διέγραψε τον Σφακιανάκη ο Χαρδαλιάς λόγω δήλωσής του,Η ανακοίνωση του περιφερειάρχη και η δήλωση του απόστρατου στρατηγού,"Τη διαγραφή του Μανώλη Σφακιανάκη από τον συνδυασμό Αττική Μπροστά, ανακοίνωσε ο περιφερειάρχης Αττικής Νίκος Χαρδαλιάς, μετά τις δηλώσεις του απόστρατου στρατηγού της ΕΛΑΣ για τη γυναικοκτονία στους Αγίους Αναργύρους. Ο κ. Χαρδαλιάς στην ανακοίνωσή του τόνισε πως «Η δημόσια τοποθέτηση του κ. Μανώλη Σφακιανάκη για τη δολοφονία της 28χρονης γυναίκας στους Αγίους Αναργύρους δεν συνάδει, σε καμία περίπτωση, με την ηθική μου, τις αρχές και τις αξίες μου, ούτε με τον τρόπο με τον οποίο οφείλουν να λειτουργούν όλοι οι εκπρόσωποι της Περιφέρειας. Ως εκ τούτου, με τις δηλώσεις αυτές ο κ. Μανώλης Σφακιανάκης έθεσε εαυτόν εκτός της παράταξης “Αττική Μπροστά” και από σήμερα παύει να αποτελεί μέλος της Περιφερειακής ομάδας μας». Αναλυτικά η ανακοίνωση του Περιφερειάρχη Αττικής Νίκου Χαρδαλιά: Το δικαίωμα στην κοινωνικότητα και στην ελεύθερη έκφραση της προσωπικότητας είναι αδιαπραγμάτευτα. Αλίμονο αν στην Ελλάδα του 2024 πρέπει να σκεφτόμαστε πώς και πότε θα εκφράσουμε δημόσια τη χαρά ή τη λύπη μας. Δηλώσεις και νοοτροπίες με έλλειμμα κοινωνικής ευαισθησίας και ενσυναίσθησης, που βρίσκονται έξω από κάθε πλαίσιο ηθικών αξιών και θεσμικής τάξης, θα με βρίσκουν πάντα απέναντι. Και σε καμία περίπτωση δεν μπορούν να γίνουν άλλοθι στην ευθύνη της πολιτείας να προστατεύει την ανθρώπινη ζωή. Η δημόσια τοποθέτηση του κ. Μανώλη Σφακιανάκη για τη δολοφονία της 28χρονης γυναίκας στους Αγίους Αναργύρους δεν συνάδει, σε καμία περίπτωση, με την ηθική μου, τις αρχές και τις αξίες μου, ούτε με τον τρόπο με τον οποίο οφείλουν να λειτουργούν όλοι οι εκπρόσωποι της Περιφέρειας. Ως εκ τούτου, με τις δηλώσεις αυτές ο κ. Μανώλης Σφακιανάκης έθεσε εαυτόν εκτός της παράταξης «Αττική Μπροστά» και από σήμερα παύει να αποτελεί μέλος της Περιφερειακής ομάδας μας. Και κάτι ακόμα! Τα θύματα έμφυλης και ενδοοικογενειακής βίας να γνωρίζουν πως είμαστε δίπλα τους. Χωρίς περιστροφές, χωρίς «ναι μεν αλλά», χωρίς αστερίσκους. Δέσμευσή μας να κάνουμε από πλευράς μας ό,τι είναι δυνατόν για να μην υπάρξει άλλη Ελένη, άλλη Κυριακή, άλλη Γεωργία, άλλη Ερατώ, άλλη Γαρυφαλλιά... Εκφράζουμε τα ειλικρινή μας συλλυπητήρια στην οικογένεια και τους φίλους της Κυριακής Γρίβα. 📍𝝚𝝟𝝩𝝤𝝨 𝝥𝝚𝝦𝝞𝝫𝝚𝝦𝝚𝝞𝝖𝝟𝝜𝝨 𝝡𝝖𝝨 𝝤𝝡𝝖𝝙𝝖𝝨 𝝩𝝞𝝝𝝚𝝩𝝖𝝞 𝝤 𝝡𝝖𝝢𝝮𝝠𝝜𝝨 𝝨𝝫𝝖𝝟𝝞𝝖𝝢𝝖𝝟𝝜𝝨 Το δικαίωμα στην κοινωνικότητα και στην ελεύθερη έκφραση της προσωπικότητας είναι αδιαπραγμάτευτα. Αλίμονο αν στην Ελλάδα του 2024 πρέπει να σκεφτόμαστε πως και… pic.twitter.com/ufmQGLoJs3 Η απόφαση του κ. Χαρδαλιά έρχεται μετά τις δηλώσεις του κ. Σφακιανάκη για τη δολοφονία στους Αγίους Αναργύρους. «Το έγκλημα το ώθησε η κοινωνική δικτύωση. Η κοπέλα ήταν χαρούμενη και ευτυχισμένη, το έβγαζε προς τα έξω» είχε πει. Παράλληλα, είπε για τον 39χρονο ότι «ο άλλος ήταν τρελός, ήταν σχιζοφρενής, ήταν stalker». «Εάν αυτά που λένε τα έχει γράψει, δυστυχώς έβγαζε προς τα έξω αυτό που ένιωθε. Τη γαλήνη. Η γαλήνη όμως αυτή, κάποιους τους ενοχλούσε. Όλα ήταν μηνύματα προς αυτόν» είχε αναφέρει. ΤI AKOYME pic.twitter.com/MPBhFDheGs Ο Μανώλης Σφακιανάκης είχε εκλεγεί στις Περιφερειακές Εκλογές στο Νότιο Τομέα με την παράταξη του Νίκου Χαρδαλιά «Αττική Μπροστά» και ήταν εντεταλμένος περιφερειακός σύμβουλος στην περιφέρεια Αττικής για θέματα Διαδικτυακής Ενημέρωσης & Ψηφιακής Εξυπηρέτησης.",https://www.athensvoice.gr/images/1074x600/2/jpg/files/2022-10-10/sfakianakis_manolis.jpg,2024,4,4
https://www.athensvoice.gr/epikairotita/ellada/844249/gunaikoktonia-ag-anarguroi-i-kideia-tis-kuriakis/,Λευκές μπομπονιέρες στο τελευταίο αντίο της 28χρονης Κυριακής,2024-04-04,10:38:00,Ελλαδα,Newsroom,Γυναικοκτονία στους Αγ. Αναργύρους: Τελέστηκε η κηδεία της Κυριακής,Τελέστηκε η κηδεία της κοπέλας που δολοφονήθηκε από τον πρώην σύντροφό της έξω από το ΑΤ Αγίων Αναργύρων,"Τελέστηκε στην εκκλησία του Αγίου Νεκταρίου στα Άνω Λιόσια η κηδεία της 28χρονης Κυριακής, η οποία το βράδυ της Δευτέρας δολοφονήθηκε από τον πρώην συντροφό της έξω από το ΑΤ Αγίων Αναργύρων, στο οποίο είχε φτάσει για να ζητήσει βοήθεια. Συγγενείς και φίλοι, με δάκρυα στα μάτια, την αποχαιρέτησαν χωρίς να μπορούν ακόμα να πιστέψουν το τέλος που είχε η κοπέλα. Οι γονείς και τα αδέλφια της, τη συνόδευσαν στην τελευταία της κατοικία, ντυμένη νύφη μέσα στο λευκό φέρετρο, ενώ οι συγγενείς μοίρασαν λευκές μπομπονιέρες.",https://www.athensvoice.gr/images/1074x600/jpg/files/2024-04-04/kideia_kiriakis_griva__2_.jpg,2024,4,4
https://www.athensvoice.gr/epikairotita/ellada/844254/gunaikoktonia-agioi-anarguroi-sta-dikastiria-o-39hronos/,Στα δικαστήρια ο 39χρονος γυναικοκτόνος - Ισχυρές αστυνομικές δυνάμεις στην Ευελπίδων,2024-04-04,10:39:00,Ελλαδα,Γιώργος Σόμπολος,Γυναικοκτονία - Άγιοι Ανάργυροι: Στα δικαστήρια ο 39χρονος - Φόβος επεισοδίων και ισχυρές δυνάμεις στην Ευελπίδων,Τελέστηκε η κηδεία της 28χρονης,"Συνοδεία ισχυρής αστυνομικής δύναμης μεταφέρθηκε πριν από λίγα λεπτά ο 39χρονος Θάνος Κ., ο οποίος κατηγορείται για την εν ψυχρώ δολοφονία της πρώην συντρόφου του έξω από το αστυνομικό τμήμα Αγίων Αναργύρων το βράδυ της Δευτέρας (1.4). Υπό τον φόβο επεισοδίων, μια και δεκάδες άτομα βρίσκονταν συγκεντρωμένα από νωρίς το πρωί στα δικαστήρια της οδού Ευελπίδων, οι αστυνομικοί είχαν λάβει αυξημένα μέτρα για την αποτροπή τυχόν επεισοδίων. Ο κατηγορούμενος διώκεται για ανθρωποκτονία από πρόθεση και άλλες παραβάσεις. Κοντά του βρίσκεται και ο συνήγορός του ο οποίος θα είναι παρών κατά την απολογία του στην 25η τακτική ανακρίτρια, στο κτίριο 9 των δικαστηρίων. Τελέστηκε στην εκκλησία του Αγίου Νεκταρίου στα Άνω Λιόσια η κηδεία της 28χρονης Κυριακής, η οποία το βράδυ της Δευτέρας δολοφονήθηκε από τον πρώην σύντροφό της έξω από το ΑΤ Αγίων Αναργύρων, στο οποίο είχε φτάσει για να ζητήσει βοήθεια. Συγγενείς και φίλοι, με δάκρυα στα μάτια, την αποχαιρέτησαν χωρίς να μπορούν ακόμα να πιστέψουν το τέλος που είχε η κοπέλα. Οι γονείς και τα αδέλφια της, τη συνόδευσαν στην τελευταία της κατοικία, ντυμένη νύφη μέσα στο λευκό φέρετρο, ενώ οι συγγενείς μοίρασαν λευκές μπομπονιέρες. ",https://www.athensvoice.gr/images/1074x600/png/files/2024-04-03/gynaikoktonia_agioi_anargyroi_ekprosopos_elas.png,2024,4,4
https://www.athensvoice.gr/epikairotita/politiki-oikonomia/844292/gunaikoktonia-sumfonei-me-ton-oro-i-anna-diamadopoulou/,Άννα Διαμαντοπούλου: Συμφωνώ με τον όρο γυναικοκτονία - Θα έλεγα ναι σε μια τέτοια νομοθετική εξέλιξη,2024-04-04,12:46:00,Πολιτικη & Οικονομια,Newsroom,Γυναικοκτονία: Συμφωνεί με τον όρο η Άννα Διαμαντοπούλου - «Είναι πάρα πολύ δύσκολη αυτή η συζήτηση με την εξής έννοια» τόνισε η πρώην υπουργός Παιδείας,«Θα κατανοήσουμε όλοι ένα πολύ συγκεκριμένο κοινωνικό γεγονός βίας και κακοποίησης» τόνισε η πρώην υπουργός Παιδείας,"Η Άννα Διαμαντοπούλου βρέθηκε καλεσμένη στην εκπομπή «Το GPS της Επικαιρότητας» στο Πρώτο Πρόγραμμα της Ελληνικής Ραδιοφωνίας και μίλησε για την εκδήλωση που είχε από το τρακτέρ στο drone και το πώς μπορεί να επιτευχθεί ο Ψηφιακός Μετασχηματισμός στον Αγροτικό Τομέα, όσο και τραγικό γεγονός της δολοφονίας της 28χρονης από τον πρώην σύντροφό της, έξω από το αστυνομικό τμήμα των Αγίων Αναργύρων. Στην αρχή της συνομιλίας της με το δημοσιογράφο, αναφερόμενη στη δολοφονία της 28χρονης, δήλωσε χαρακτηριστικά το εξής «όπως συμβαίνει με όλες τις μεγάλες τραγωδίες, γιατί αυτό είναι μια μεγάλη τραγωδία-βγήκαμε από μια συζήτηση που αφορούσε στα Τέμπη-όταν γίνεται κάτι τέτοιο ανοίγει το κουτί με τις παθογένειες του ελληνικού κράτους. Με άλλα λόγια, βρισκόμαστε όλοι μπροστά και δεν δικαιούμαστε πια να είμαστε έκπληκτοι μπροστά σε πράγματα που συμβαίνουν και που έχουν να κάνουν με την οργάνωση του δημοσίου τομέα σε κάθε φάση του. Δηλαδή, για τα Τέμπη συζητάμε για τα μεγάλα προβλήματα της οργάνωσης των σιδηροδρόμων και το θέμα της πρόσληψης της αξιολόγησης των συμβάσεων, το πώς λειτουργεί ένας οργανισμός, οι διαδικασίες ασφάλειας. Στην αστυνομία, για το ίδιο πράγμα πρέπει να μιλήσουμε, δηλαδή οι προσλήψεις, η αξιολόγηση, η παρακολούθηση, η συνεχής επιμόρφωση, η δυνατότητα που δίνεται στον αστυνομικό να παρέμβει ή να μην παρέμβει. Είναι λοιπόν, ένα, αυτό το κουτί που ανοίγει και βλέπεις όλα τα προβλήματα με τις παθογένειες και το δεύτερο είναι αυτό καθαυτό το θέμα της γυναικοκτονίας». «Είναι λοιπόν ένα φαινόμενο το οποίο έρχεται μέσα από τους αιώνες και συναντάται δυστυχώς σε όλες τις κοινωνίες και έχει να κάνει με το αίσθημα ιδιοκτησίας που υπήρχε απέναντι στη γυναίκα» σημείωσε έπειτα η κα Διαμαντοπούλου, για την γυναικοκτονία. «Από τη μια πλευρά, είναι το ερωτικό έντονο συναίσθημα, το οποίο εκφράζεται με βία από τον άνδρα που έχει βιολογικά μεγαλύτερη ισχύ απέναντι από τη γυναίκα και κοινωνικά είναι το αίσθημα ιδιοκτησίας, το ότι από τη στιγμή που είσαι μαζί μου, είσαι δική μου και δεν έχεις δικαίωμα ούτε επιλογών, ούτε να φεύγεις και έχω επάνω σου δικαίωμα ζωής και θανάτου. »Αυτά σε μια κοινωνία του 2024 υπάρχουν και βγαίνουν. Εδώ έχουμε να κάνουμε με έναν άνθρωπο με ψυχολογικά προβλήματα αλλά όπως βλέπετε δεν είναι όλοι με ψυχολογικά προβλήματα. Είναι και άνθρωποι οι οποίοι λειτουργούν μια χαρά και εν ψυχρώ πολλές φορές. Άρα, είναι ένα από τα πολύπλοκα θέματα που αφενός αφορούν το πώς αντιμετωπίζεται και έρχεται το οργανωμένο κράτος και η οργανωμένη κοινωνία να απαντήσει και βάζω μέσα και την κοινωνία, γιατί πώς μεγαλώνουμε τα αγόρια, πώς μεγαλώνουμε τα κορίτσια, πώς η κοινωνία η ίδια αντιμετωπίζει τον διπλανό, το σπίτι, τη γυναίκα που φωνάζει, την οικογένεια που έχει προβλήματα. »Όλα αυτά συνθέτουν ένα μέγιστο πρόβλημα. Δεν έχει μία διάσταση, έχει πολλές διαστάσεις αυτό το πρόβλημα και αυτό το γεγονός που ζήσαμε χθες, που νομίζω είναι το πιο τρομακτικό γιατί δείχνει ότι ακόμη και όταν μια γυναίκα προσπαθεί να ξεφύγει, προσπαθεί να αντιμετωπίσει την απειλή για τη ζωή της δεν υπάρχει η βοήθεια από εκεί που ο καθένας την περιμένει δηλαδή από την αστυνομία». Ερωτηθείς τέλος, αν θα μπορούσε ο ποινικός μας νόμος να εντάξει, να υιοθετήσει τον όρο γυναικοκτονία, η κα Άννα Διαμαντοπούλου, επισήμανε «είναι πάρα πολύ δύσκολη αυτή η συζήτηση με την εξής έννοια: ότι η γυναικοκτονία είναι ανθρωποκτονία. Πρέπει λοιπόν και υπάρχουν γυναικοκτονίες οι οποίες δεν εντάσσονται στη σχέση βίας άνδρα-γυναίκα ή στις προσωπικές σχέσεις. Ναι, και άλλων ειδών δολοφονίες. Ήμουν αρκετά επιφυλακτική στην έννοια του ότι δεν μπορώ να φανταστώ ότι υπάρχει άλλος τρόπος ποινής. »Πιο συγκεκριμένα, η ποινή για την ανθρωποκτονία πρέπει να έχει κοινά χαρακτηριστικά, δεν μπορεί να διαφοροποιείται. Θα συμφωνήσω όμως και χρησιμοποιώ πλέον και εγώ τον όρο γυναικοκτονία για να επικεντρωθούμε σε ένα συγκεκριμένο κοινωνικό ζήτημα ότι υπάρχει μια κατηγορία βίας, κακοποίησης, δολοφονιών που βασίζεται ακριβώς σε αυτή τη σχέση που έρχεται πραγματικά μέσα από τους αιώνες και η οποία αναπαράγει αυτή την αίσθηση εξουσίας του άνδρα απέναντι στη γυναίκα. Θα έλεγα ναι, λοιπόν, σε μια τέτοια νομοθετική εξέλιξη. Και καταλήγω στο ότι θα πρέπει να το κάνουμε όχι γιατί θα έχει άλλη ποινική έκβαση, αλλά γιατί θα προσδιορίσει και θα κατανοήσουμε όλοι ένα πολύ συγκεκριμένο κοινωνικό γεγονός βίας και κακοποίησης». Πηγή ΕΡΤ",https://www.athensvoice.gr/images/1074x600/1/jpg/files/2024-04-04/anna-diamantopoulou.jpg,2024,4,4
https://www.athensvoice.gr/epikairotita/politiki-oikonomia/844298/gunaikoktonia-to-peripoliko-einai-kai-taxi-kai-asthenoforo/,"Μαρία Συρεγγέλα: Το περιπολικό είναι και ταξί και ασθενοφόρο, αν χρειαστεί",2024-04-04,13:15:00,Πολιτικη & Οικονομια,Newsroom,"Το περιπολικό είναι και ταξί και ασθενοφόρο - Για τη γυναικοκτονία μίλησε η γραμματέας της πολιτικής επιτροπής της Νέας Δημοκρατίας, Μαρία Συρεγγέλα",Για τη γυναικοκτονία μίλησε η γραμματέας της πολιτικής επιτροπής της Νέας Δημοκρατίας,"Για την υπόθεση της γυναικοκτονίας στους Αγίους Αναργύρους μίλησε στην εκπομπή «ΣΥΝΔΕΣΕΙΣ» της ΕΡΤ1 η γραμματέας της πολιτικής επιτροπής της Νέας Δημοκρατίας και βουλευτής Β2 Δυτικού Τομέα Αθηνών Μαρία Συρεγγέλα. Συγκεκριμένα, δήλωσε πως «πρόκειται για ένα τραγικό γεγονός που μας έχει συγκλονίσει όλες και όλους» και τόνισε πως για τους πολίτες «το περιπολικό είναι και ταξί και ασθενοφόρο, αν χρειαστεί» και πως δεν είναι λίγες οι φορές που περιπολικά έχουν σώσει τη ζωή συμπολιτών μας. Η γραμματέας της ΝΔ ανέφερε, επίσης, ότι το τραγικό αυτό γεγονός «δεν πρέπει να επισκιάζει και να μηδενίζει τις προσπάθειες που έχουν γίνει τα τελευταία χρόνια» από την κυβέρνηση του Κυριάκου Μητσοτάκη, όπως τα συμβουλευτικά κέντρα, οι ξενώνες φιλοξενίας, οι εκπαιδεύσεις αστυνομικών, η 24ωρη γραμμή 15900 και το «Panic button». Επιπρόσθετα, η κ. Συρεγγέλα αναφέρθηκε και στη μεγάλη προσπάθεια που είναι σήμερα σε εξέλιξη από το Υπουργείο Κοινωνικής Συνοχής και Οικογένειας, και δήλωσε εμφατικά ότι «η προσπάθεια αυτή πρέπει να φτάσει μέχρι και τον τελευταίο εκπρόσωπο του κράτους» και πως «όλες οι υπηρεσίες πρέπει να συνεργάζονται μεταξύ τους».",https://www.athensvoice.gr/images/1074x600/1/jpg/files/2024-04-04/gynaikoktonia-syreggela.jpg,2024,4,4
https://www.athensvoice.gr/epikairotita/ellada/844334/gunaikoktonia-agioi-anarguroi-ti-katethese-i-upodioikitria/,«Μας είπε ότι ο πρώην της την ενοχλεί αλλά δεν το προσδιόρισε»: Η κατάθεση της υποδιοικήτριας του ΑΤ Αγίων Αναργύρων,2024-04-04,16:22:00,Ελλαδα,Newsroom,Γυναικοκτονία: Τι κατέθεσε η υποδιοικήτρια του ΑΤ Αγίων Αναργύρων για τα όσα συνέβησαν με την Κυριακή Γρίβα,«Επειδή δεν υπήρχε διαθέσιμο περιπολικό στο Τμήμα της είπαμε ότι μπορούμε να καλέσουμε την Άμεση Δράση»,"Το φως της δημοσιότητας βλέπει η κατάθεση της υποδιοικήτριας του αστυνομικού τμήματος των Αγίων Αναργύρων, για τη δολοφονία της Κυριακής Γρίβα. Στην κατάθεσή της η υποδιοικήτρια του ΑΤ Αγ. Αναργύρων αναφέρει: «Κάποια στιγμή ήρθε μια κοπέλα μαζί με το αγόρι της και μας είπε πως την ενοχλεί ο πρώην της. Η αξιωματικός υπηρεσίας της εξήγησε ότι μπορεί να κάνει μήνυση ή ασφαλιστικά μέτρα στον πρώην της. Όταν την ρωτήσαμε εάν την απειλεί ή κάτι άλλο μας είπε πως την ενοχλεί χωρίς να προσδιορίσει όμως το είδος της ενόχλησης. Αυτό βέβαια θυμάμαι εγώ, καθώς δεν ήμουν και όλη την ώρα παρούσα. Μας ζήτησε μόνο εάν μπορούμε να την συνοδεύσουμε μέχρι το σπίτι της γιατί πίστευε ότι ο πρώην της, την περίμενε εκεί. Επειδή δεν υπήρχε διαθέσιμο περιπολικό στο Τμήμα της είπαμε ότι μπορούμε να καλέσουμε την Άμεση Δράση». «Εγώ πήγα στο γραφείο μου και μετά από ελάχιστα λεπτά, 2-3, άκουσα κάποιον να φωνάζει ""την έσφαξε, την έσφαξε"". Τότε τρέξαμε όλοι στο ισόγειο, στην είσοδο του Τμήματος, και είδαμε την κοπέλα, που ήταν πριν επάνω στο γραφείο του Αξιωματικού Υπηρεσίας, πεσμένη μπρούμυτα και ""ποτάμι"" από αίμα να τρέχει. Η κοπέλα είχε για λίγο τις αισθήσεις της, αλλά μετά όχι. Καλέσαμε το Ε.Κ.Α.Β, φωνάξαμε τη φαρμακοποιό από το γειτονικό φαρμακείο, που διαπίστωσε ότι δεν είχε σφυγμό», σημείωσε.",https://www.athensvoice.gr/images/1074x600/1/jpg/files/2024-04-04/untitled_design_-_2024-04-04t192527_155.jpg,2024,4,4
https://www.athensvoice.gr/epikairotita/ellada/844311/gunaikoktonies-i-mauri-lista-2022-2024/,Γυναικοκτονίες 2022 - 2024: Δολοφονήθηκαν επειδή ήταν γυναίκες,2024-04-04,17:14:00,Ελλαδα,Newsroom,Γυναικοκτονίες 2022 - 2024: Δολοφονήθηκαν επειδή ήταν γυναίκες - Ο «μαύρος» κατάλογος των τελευταίων τριών ετών,Οι υποθέσεις που συγκλόνισαν την Ελλάδα τα τελευταία τρία χρόνια,"Η γυναικοκτονία έξω από το ΑΤ Αγίων Αναργύρων το βράδυ της Δευτέρας (1/4) έχει συγκλονίσει το πανελλήνιο.  Η Κυριακή Γρίβα δολοφονήθηκε από τον πρώην σύντροφό της τη στιγμή που ζητούσε βοήθεια από την αστυνομία για να επιστρέψει με ασφάλεια στο σπίτι της. Η 28χρονη νηπιαγωγός είναι το πέμπτο θύμα γυναικοκτονίας μέσα στο 2024 και βρισκόμαστε μόλις στον Απρίλιο.  Τα στοιχεία τα τελευταία χρόνια είναι σοκαριστικά. 65 γυναίκες έχουν δολοφονηθεί, την ώρα που τίθεται επί τάπητος η συζήτηση για τη νομική κατοχύρωση του όρου «γυναικοκτονία». Δεν είχε μπει καλά καλά το 2024 όταν εξαφανίστηκε η 41χρονη Γεωργία που κυοφορούσε το δεύτερο παιδί της και διήνυε τον τρίτο μήνα της εγκυμοσύνης της. Η σορός της 41χρονης εγκύου βρέθηκε σε δασώδη έκταση ανάμεσα στη Νέα Τρίγλια και τη Γαλάτιστα στη Χαλκιδική ενώ τα ίχνη της είχαν εξαφανιστεί από τη Πρωτοχρονιά. Στην αρχή ο σύντροφός της «έπαιζε» θέατρο και δε γνώριζε τίποτα για την εξαφάνισή της. «Έσπασε» όμως ο φίλος του, ο οποίος ομολόγησε τη δολοφονία της, με τον οποίο μετέφεραν μαζί την Γεωργία στο χωράφι μέσα σε ένα μπαούλο. «Δεν πρόκειται να ομολογήσω ένα έγκλημα που δεν έκανα» φέρεται να απολογήθηκε, απαντώντας στα επίμονα ερωτήματα του ανακριτή για τις συνθήκες θανάτου της 41χρονης, η οποία, σύμφωνα με τα ιατροδικαστικά ευρήματα, έφερε τρία θανατηφόρα τραύματα από μαχαίρι στην τραχηλική χώρα και στον αυχένα.  Στην ανακοίνωσή της η ΕΛ.ΑΣ. αναφέρει ότι ο 39χρονος και ο 34χρονος φίλος του επιτέθηκαν με αιχμηρό αντικείμενο στην 41χρονη την Πρωτοχρονιά μέσα στο σπίτι του συντρόφου της στην περιοχή της Καλαμαριάς, αφού την ακινητοποίησαν. Οι δύο δράστες αφαίρεσαν από τη γυναίκα χρηματικό ποσό και μετέφεραν τη σορό της με το αυτοκίνητο σε δύσβατη περιοχή. Στις 8 Ιανουαρίου, μια 45χρονη γυναίκα, δέχθηκε επίθεση από τον 51χρονο σύζυγό της, ο οποίος την περιέλουσε με εύφλεκτο υλικό και στη συνέχεια, της έβαλε φωτιά στο Ζεφύρι. Σύμφωνα με την Αστυνομία, όλα έγιναν λίγο πριν τις 8 το πρωί της Δευτέρας, όταν ο 51χρονος Ρομά μετά από διαπληκτισμό πού είχε με τη 45χρονη γυναίκα στο σπίτι τους στην οδό Εθνικής Αντιστάσεως, την περιέλουσε με εύφλεκτο υγρό και στη συνέχεια της έβαλε φωτιά.  Τα παιδιά φέρεται να κοιμούνταν όταν άκουσαν τα ουρλιαχτά της μητέρας τους. Η 45χρονη μεταφέρθηκε σε ημιλιπόθυμη κατάσταση και με σοβαρά εγκαύματα, αρχικά στον Ερυθρό Σταυρό, ενώ λίγο αργότερα κρίθηκε αναγκαία η διακομιδή της στο Γενικό Κρατικό Νοσοκομείο, όπου και χειρουργήθηκε. Μια εβδομάδα μετά υπέκυψε στα τραύματά της. Στις 16 Φεβρουαρίου ένας 39χρονος πυροβόλησε στο κεφάλι και σκότωσε την 29χρονη σύντροφό του στο Ηράκλειο Κρήτης. Εν συνεχεία κάλεσε το ΕΚΑΒ και υποστήριξε ότι ήταν ένα τραγικό δυστύχημα, πως δεν είχε πρόθεση να σκοτώσει την σύντροφό του και πως την «υπεραγαπούσε».  Ήταν η Νίνα με καταγωγή από τη Ρουμανία. Το ζευγάρι έφυγε από το μπαρ και στη διαδρομή φαίνεται να διαπληκτίστηκαν. Ο καυγάς συνεχίστηκε στο σπίτι και κατέληξε στη δολοφονία της Νίνας. Ο 39χρονος δράστης με καταγωγή από την Αλβανία ήταν γνωστός στις Αρχές σεσημασμένος για παραβάσεις του νόμου Περί Ναρκωτικών και για κάποιες υποθέσεις με συμπλοκές και καυγάδες. Μια 87χρονη γυναίκα έπεσε νεκρή από τα χέρια του 80χρονου συζύγου της, στη Θεσσαλονίκη στις 22 Φεβρουαρίου. Μετά το έγκλημα, ο φερόμενος ως δράστης κατανάλωσε χάπια με συνέπεια να εντοπιστεί σε ημιλιπόθυμη κατάσταση δίπλα στη σορό της γυναίκας του.  Σε βάρος του 80χρονου σχηματίστηκε δικογραφία για ανθρωποκτονία με δόλο και παράνομη οπλοφορία και οπλοχρησία. Πληροφορίες ανέφεραν ότι ο δράστης μετέφερε τη σύζυγό του νωρίς το πρωί στην εργασία της. Κατά τη διάρκεια της διαδρομής το ζευγάρι διαπληκτίστηκε και μόλις έφτασαν στην οδό Λέκκα, ο 42χρονος οδηγός έβγαλε μαχαίρι και τραυμάτισε θανάσιμα τη σύζυγό του. 22 Ιανουαρίου: 54 ετών, Νίκαια Ένας 50χρονος άνδρας, σε κατάσταση μέθης, κάλεσε το «100» στις 05:20 τα ξημερώματα και είπε στους αστυνομικούς «Ελάτε σπίτι, σκότωσα τη γυναίκα μου». Μπαίνοντας στο σπίτι οι αστυνομικοί βρήκαν την 54χρονη γυναίκα νεκρή, με σημάδια στο λαιμό.  Ο 50χρονος φέρεται να είχε βεβαρημένο ιστορικό ενδοοικογενειακής βίας και φέρεται να είχε νοσηλευθεί στο παρελθόν σε ψυχιατρικό ίδρυμα. Η ιατροδικαστική εξέταση στην 54χρονη κάνει λόγο για θάνατο που προήλθε από στραγγαλισμό. Μια γυναίκα 71 ετών βρέθηκε δολοφονημένη μέσα στο αυτοκίνητό της σε αγροτική περιοχή της Χαλκηδόνας. Δράστης της γυναικοκτονίας ο 34χρόνος γιος της, ο οποίος εξαφανίσθηκε, αφήνοντας επιστολή στην οποία δήλωνε ότι δεν άντεξε τα ψυχολογικά προβλήματα της μητέρας του.  Οι αστυνομικοί που έφτασαν στο σημείο αλλά και ο ιατροδικαστής αντελήφθησαν πως ο δράστης την πυροβόλησε από κοντινή απόσταση. Ο τρόπος δράσης ήταν ιδιαίτερα περίεργος και οδήγησε αρχικά τις Αρχές στο ενδεχόμενο να πρόκειται για πράξη από άτομα που κινούνται στον χώρο της νύχτας. Η επιλογή της τοποθεσίας, το νοικιασμένο αυτοκίνητο, ο εξ' επαφής πυροβολισμός, ήταν ορισμένα από τα ευρήματα των αστυνομικών που οδήγησαν προς αυτή την κατεύθυνση. Στη Στρατονίκη Χαλκιδικής, έπειτα από διαπληκτισμό, ένας 36χρονος τράβηξε όπλο και πυροβόλησε εξ' επαφής την 39χρονη σύζυγό του, μπροστά στα μάτια της 8χρονης κόρης τους. Στη συνέχεια, αυτοκτόνησε. Ο δράστης φαίνεται να πυροβόλησε τη σύζυγό του με μια καραμπίνα τέσσερις φορές. Πληροφορίες από το στενό οικογενειακό περιβάλλον της 39χρονης τόνιζαν ότι η άτυχη γυναίκα ήθελε να πάρουν διαζύγιο, ότι είχε τακτοποιήσει ακόμη και εργασιακά θέματα, ενώ είχε ανακοινώσει την απόφασή της και στο στενό οικογενειακό τους περιβάλλον…  Το παιδί τραυματίστηκε ελαφρά από θραύσμα της σφαίρας. Γείτονες, ακούγοντας τους πυροβολισμούς, κάλεσαν την αστυνομία και οι αστυνομικοί μπαίνοντας στο σπίτι, αντίκρισαν το μικρό κορίτσι να κλαίει ασταμάτητα, δίπλα στα άψυχα σώματα των γονιών της. Μια 86χρονη ξυλοκοπήθηκε μέχρι θανάτου από τον ίδιο της τον γιο στην Κοζάνη. Ο γιος την χτυπούσε για ώρες στο θώρακα και τα πλευρά. Ο ίδιος είχε απασχολήσει συχνά τις αρχές ιδίως λόγω συμπεριφοράς μετά από υπερβολική κατανάλωση αλκοόλ, ειδοποίησε το ΕΚΑΒ πως η 86χρονη μητέρα του είναι αναίσθητη.  Ωστόσο, το πλήρωμα του ΕΚΑΒ διαπίστωσε πως η άτυχη γυναίκα ήταν ήδη νεκρή και ενημέρωσε την Ελληνική Αστυνομία, η οποία προσήγαγε τον γιο της που τελούσε υπό την επήρεια μέθης. Σε άμυνα ισχυρίστηκε ότι βρισκόταν ο 42χρονος στην απολογία του για την άγρια δολοφονία της 60χρονης στην πλατεία Θεάτρου. Ο 42χρονος θύτης και η 60χρονη υπήρξαν κατά το παρελθον σύντροφοι και έκαναν μαζί χρήση ναρκωτικών.  Αυτό συνέβη και το πρωινό της 23ης Μαΐου όταν και συναντήθηκαν στην πλατεία Θεάτρου, λίγα μόλις μέτρα απο τη Βαρβάκειο αγορά για να κάνουν χρήση ναρκωτικών. Σύμφωνα με τον δράστη, η 60χρονη έκανε χρήση κοκαΐνης. Όταν κάποια στιγμή εκείνος πήγε τουαλέτα, επέστρεψε και, όπως ισχυρίζεται, είδε έναν άνθρωπο εκτός ορίων. Συγκεκριμένα, όπως είπε στους αστυνομικούς του Ανθρωποκτονιών η 60χρονη του επιτέθηκε με το μαχαίρι και εκείνος δίχως να μπορεί να την ηρεμήσει, για να σώσει τη ζωή του, την αφοπλισε και αρχισε να την καρφώνει. Στη συνέχεια, την εγκατέλειψε και κατέφυγε στο ξενοδοχειο οπου διέμενε τον τελευταιό καιρό. Η 27χρονη Αναστάζια από τη Ρουμανία βιάστηκε και δολοφονήθηκε στην Κω από 32χρονο υπήκοο από το Μπαγκλαντές. Αγνοούνταν από τις 12 Ιουνίου ενώ η σορός της βρέθηκε 6 μέρες μετά σε βαλτώδη νερά, μέσα σε σακούλα φύλαξης χαλιών. Σύμφωνα με μαρτυρίες βρέθηκαν σε μπαρ κι από εκεί έφυγαν μαζί. Κάποια στοιχεία δείχνουν ότι η γυναικοκτονία διαπράχθηκε σε εγκαταλειμμένο σπίτι κοντά στο σπίτι του βασικού υπόπτου. Ο δράστης επιχείρησε να διαφύγει από τη χώρα και να εξαφανίσει κάθε ίχνος του.  10 Ιουλίου: Άννα Ιβάνκοβα, 46 ετών, Άγιος Παντελεήμονας O θάνατος της τρανς γυναίκας που είχε έρθει στην Ελλάδα από την Κούβα πριν από πέντε χρόνια, ήταν βασανιστικός και μαρτυρικός. Η Άννα φέρεται να πάλεψε με τον δολοφόνο της και να κατέληξε από αιμορραγικό σοκ μετά τα χτυπήματα από αιχμηρό αντικείμενο που δέχθηκε στον λαιμό.  Η 46χρονη που δούλευε σε ένα ιστορικό drag show club της Αθήνας, βρέθηκε νεκρή στο διαμέρισμά της στον Άγιο Παντελεήμονα επί της οδού Φυλής και Μαγνησίας, αρχικά από τη σπιτονοικοκυρά της. Οι αστυνομικές δυνάμεις που έσπευσαν στο σημείο αργότερα, εντόπισαν νεκρή τη γυναίκα μέσα σε μια λίμνη αίματος. Τα τραύματα πολλαπλά σε πολλά σημεία του σώματός της, τραύματα που προκλήθηκαν από αιχμηρό αντικείμενο. Θύτης, ένας 35χρονος άνδρας από το Μπαγκλαντές. «Ο δράστης πρέπει να γνώριζε το θύμα και να είχαν προσωπικές και οικονομικές διαφορές», είχαν αναφέρει μεταξύ άλλων τότε οι αστυνομικές αρχές.  21 Ιουλίου: 84 ετών, Χαλκίδα Το μεσημέρι της 20ης Ιουλίου, 84χρονη γυναίκα πυροβολήθηκε σχεδόν εξ επαφής με κυνηγετική καραμπίνα από τον 88χρονο σύζυγό της μέσα στο σπίτι τους στην Χαλκίδα. Ο 88χρονος έπασχε από άνοια και φέρεται να είπε στους αστυνομικούς ότι δεν περνούσε καλά τη σύζυγό του και για αυτό τη σκότωσε. Μια 55χρονη βρέθηκε δολοφονημένη στο σπίτι της από φιλικό της πρόσωπο, το οποίο και ειδοποίησε την Αστυνομία. Δράστης ο 35χρονος ανηψιός της, ο οποίος επιχείρησε να ξεφύγει, φεύγοντας με λεωφορείο των ΚΤΕΛ Αχαΐας για την Κόρινθο και στη συνέχεια με ταξί στο Λουτράκι, όπου για μικρό χρονικό διάστημα έμεινε σε τροχόσπιτο φιλικού του προσώπου. Η Ασφάλεια Πατρών τον θεωρούσε από την πρώτη στιγμή ύποπτο και τον αναζητούσε. Οι υποψίες σε βάρος του προέκυπταν από το γεγονός ότι πριν από επτά χρόνια είχε κατηγορηθεί για τη δολοφονία της 53χρονης μητέρας του, και αδελφής της 55χρονης. Ένας 38χρονος εν ενεργεία αστυνομικός πυροβόλησε και σκότωσε την εν διαστάσει σύζυγο του και στην συνέχεια αυτοκτόνησε. Το ζευγάρι προβλήματα, με τις διαμάχες και τους διαπληκτισμούς να διαδέχονται ο ένας τον άλλο.

 Ο 38χρονος πήγε τα παιδιά τους στο σχολείο και γύρισε στο σπίτι. Έπειτα από έναν ακόμη τσακωμό, επειδή όπως αποκαλύπτουν συγγενείς της 42χρονης γυναίκας, ο αστυνομικός δεν ήθελε να χωρίσουν, φαίνεται οτι τράβηξε πιστόλι και αφού σκότωσε τη σύζυγο του στην συνέχεια έστρεψε το όπλο στον εαυτό του και πάτησε την σκανδάλη. 42χρονη γυναίκα δολοφονήθηκε με στραγγαλισμό από τον 69χρονο πατέρα της μέσα στο διαμέρισμά της. Η γυναίκα είχε διαγνωσθεί με σκλήρυνση κατά πλάκας από την ηλικία των 14 ετών. Ο 69χρονος πατέρας της, ο οποίος στη συνέχεια εντοπίστηκε αιμόφυρτος εντός του διαμερίσματος του, στην περιοχή της Τούμπας, αυτοτραματίστηκε με ψαροντούφεκο. «Δεν άντεχε να τη βλέπει άλλο να υποφέρει από τη σκλήρυνση κατά πλάκας» ανέφεραν οι αστυνομικοί. Ο δράστης, περίμενε να φύγει το παιδί της 43χρονης για το σχολείο και εν συνεχεία, της χτύπησε το κουδούνι. Μόλις η γυναίκα άνοιξε την πόρτα, δράστης και θύμα διαπληκτίστηκαν για λίγα λεπτά και αμέσως μετά, σύμφωνα με περίοικους, ακούστηκαν δύο πυροβολισμοί.  Η γυναίκα, εντοπίστηκε από τους αστυνομικούς σωριασμένη, σε μια λίμνη αίματος και δίπλα της, εντοπίστηκαν δύο κάλυκες από όπλο των 9 χιλιοστών. Αμέσως σήμανε συναγερμός και στα λιμάνια της Σαλαμίνας στήθηκαν μπλόκα προκειμένου να εντοπιστεί ο κατηγορούμενος. Τα στοιχεία του δράστη, ήταν γνωστά στις αρχές και αυτό διότι μόλις τρεις ημέρες νωρίτερα και συγκεκριμένα στις 2 του μήνα, η 43χρονη Γεωργία, τον είχε καταγγείλει στο τοπικό αστυνομικό τμήμα για κακοποιητική συμπεριφορά. Μάλιστα, οι αστυνομικοί είχαν ζητήσει από την 43χρονη, να φύγει από το σπίτι του διέμενε, ενώ της ζήτησαν να κατεβάσει και την ειδική εφαρμογή που πρόσφατα εγκαινίασε η ΕΛ.ΑΣ. και αφορά τα θύματα ενδοοικογενειακής βίας. Ωστόσο, η 43χρονη Γεωργία, δεν πρόλαβε καν να χρησιμοποιήσει το κινητό της τηλέφωνο, αφού ο δράστης, έπειτα από ελάχιστα λεπτά με έντονο διαπληκτισμό, τράβηξε το όπλο του και την πυροβόλησε δύο φορές από μικρή απόσταση. Γιάννενα: Ξυλοκόπησε μέχρι θανάτου τη σύζυγό του Στις 20 Φεβρουαρίου 2022 ένας 69χρονος άνδρας συνελήφθη για την άγρια δολοφονία της 79χρονης συζύγου του στα Γιάννενα. «Καυγαδίσαμε όπως κάναμε κάθε φορά. Ναι την χτύπησα, αλλά δεν είχα σκοπό να τη σκοτώσω», είχε πει στην απολογία του ο γυναικοκτόνος, ο οποίος προσπάθησε να «σκεπάσει» το έγκλημά του, καθώς ισχυρίστηκε ότι η 73χρονη έπεσε μέσα στο σπίτι. Μάλιστα, στην προσπάθειά του να χτίσει άλλοθι, ο δράστης τηλεφώνησε στη γειτόνισσά του, λέγοντάς της: «Πάρε τηλέφωνο το ΕΚΑΒ. Πρέπει να έρθει γρήγορα ασθενοφόρο στο σπίτι. Η σύζυγος μου έπεσε και χτύπησε. Πάρε τώρα τηλέφωνο». Όταν το ΕΚΑΒ έφτασε στο σημείο διαπιστώθηκε ότι κάτι δεν πήγαινε καλά και κλήθηκε η Αστυνομία. Άλλωστε, η γυναίκα έφερε μώλωπες στο κεφάλι και σε άλλα σημεία του σώματος της. Θεσσαλονίκη: Ο πυγμάχος πυροβόλησε την πρώην σύντροφό του μπροστά τις κόρες της Το βράδυ της 2ας Μαρτίου, η 41χρονη ιδιοκτήτρια τσιπουράδικου στη Θεσσαλονίκη πέφτει νεκρή μπροστά στα μάτια των παιδιών της. Ο πυγμάχος σύντροφός της μπαίνει στην επιχείρηση και την αναζητά. Στη συνέχεια βγάζει το όπλο του και την πυροβολεί. Η γυναίκα τραυματίζεται θανάσιμα. Ο άνδρας με το ίδιο όπλο βάζει τέλος στη ζωή του. Ο 41χρονος δράστης ήταν πυγμάχος και δημιουργούσε συχνά προβλήματα στην πρώην σύντροφό του. Για τον λόγο αυτό, τον Ιανουάριο του 2021, είχε προχωρήσει σε ασφαλιστικά μέτρα κατά του δράστη. Το ζευγάρι ήταν μαζί περίπου τρία χρόνια, ωστόσο μετά τον χωρισμό του ο πυγμάχος δεν σταμάτησε να την ενοχλεί. «Είχε στο μπουφάν του το όπλο, πέρασε όλους τους ανθρώπους. Φέρεται να την παρακολουθούσε. Είπαν ότι έφτασε στην κουζίνα. Έβγαλε την καραμπίνα, μπήκε η μεσαία κόρη μπροστά. Πυροβόλησε τη Βίκυ εξ επαφής στην κοιλιακή χώρα και μετά αποχώρησε. Δεν μπορούσε να ξεκόψει. Ζούσε με το καθεστώς του φόβου. Είχε τρία παιδιά, προσπαθούσε να τα προστατεύσει. Όταν άκουσα για τον πυροβολισμό, ήταν η πρώτη μου σκέψη ότι ήταν εκείνος. Όταν έδειχνε τη διάθεση να χωρίσουν πάντα είχε φασαρίες», περιέγραψε η δικηγόρος της 41χρονης Βίκυς. Καβάλα: Στραγγάλισε τη σύζυγό του στο φαρμακείο και επιχείρησε να αυτοκτονήσει Η γυναικοκτονία στην Καβάλα αποκαλύφθηκε την Παρασκευή 6 Μαΐου 2022 μέσα στο φαρμακείο που διατηρούσε το θύμα, μια 43χρονη γυναίκα που στραγγαλίστηκε από τον 55χρονο σύζυγό της. Ο 55χρονος πήγε την προηγουμένη το βράδυ στο φαρμακείο που διατηρούσε η 43χρονη φαρμακοποιός και υπήρξε έντονη διαφωνία μεταξύ τους. Ο καθ' ομολογίαν δράστης τη στραγγάλισε. Μετά το φόνο ο 55χρονος μετέφερε το πτώμα της γυναίκας του σε δώμα διπλανού κτίσματος, όπου και επιχείρησε να βάλει τέλος στη ζωή του, κόβοντας τις φλέβες του. Τελικά, πήρε τηλέφωνο στην αστυνομία και ομολόγησε το έγκλημα. Αστυνομικοί που έσπευσαν επί τόπου, προχώρησαν στη σύλληψή του. Σύμφωνα με τις μαρτυρίες, η γυναίκα είχε ζητήσει από τον σύζυγό της να χωρίσουν και ήδη είχαν αρχίσει οι διαδικασίες έκδοσης διαζυγίου. Το ζευγάρι είχε δύο ανήλικα παιδιά, ηλικίας 6 και 10 ετών. Δράμα: Την πυροβόλησε και τηλεφώνησε σε φίλη της πριν αυτοκτονήσει Ένας 64χρονος άνδρας σκότωσε με καραμπίνα την 59χρονη σύζυγό του και έδωσε τέλος στη ζωή του με τη μασιά από το τζάκι στις 7 Ιουνίου 2022, αφού πρώτα είχε αποκαλύψει την πράξη του σε φίλη του θύματος. Το ζευγάρι, που αν και σε διάσταση έμενε κάτω από την ίδια στέγη, καυγάδισε. Η 59χρονη φέρεται να ζήτησε από τον σύζυγό της να πάρουν διαζύγιο. Τότε εκείνος πήρε την καραμπίνα και τη σκότωσε. Τα ξημερώματα της Τρίτης (7/6), ο δράστης κάλεσε στο τηλέφωνο φίλη του θύματος και της γνωστοποίησε την πράξη του, ανακοινώνοντάς της την πρόθεσή του να αυτοκτονήσει, όπως και έγινε. Η φίλη της οικογένειας ειδοποίησε τη μία από τις δύο κόρες του ζευγαριού, που πήγε στο σπίτι για να βρει τους γονείς της νεκρούς. Το ζευγάρι διατηρούσε μικρό καφέ στο κέντρο της Δράμας. Κουκάκι: Σκότωσε την 46χρονη σύζυγό του γιατί θα έφευγε από το σπίτι Το βράδυ της 24ης Ιουνίου 2022 μία 46χρονη γυναίκα στο Κουκάκι έπεσε νεκρή από τα χέρια του 53χρονου συζύγου της. «Ήπια κάτι μπύρες το βράδυ, γύρισα σπίτι και η γυναίκα μου είχε ετοιμάσει βαλίτσες να φύγει και τη χτύπησα», με αυτά τα λόγια φαίνεται να περιέγραψε στους αστυνομικούς την πράξη του. Οι καβγάδες ανάμεσα στο ζευγάρι ήταν συχνοί. Τη γυναίκα εντόπισε ο 24χρονος γιος της που ειδοποίησε την Αμεση Δράση. Σύμφωνα με τις πληροφορίες, ο 53χρονος αφού σκότωσε τη σύζυγό του, τηλεφώνησε στον γιο της, ο οποίος ήταν έξω και διασκέδαζε, λέγοντάς του «σκότωσα τη μητέρα σου». Από την ιατροδικαστική εξέταση στη σορό προέκυψε ότι τα τραύματα από το κουζινομάχαιρο ήταν στον θώρακα και στον λαιμό, ενώ ο 53χρονος φέρεται να σκέπασε το πρόσωπο της 46χρονης συζύγου του με ένα ελαφρύ ύφασμα. Ο 53χρονος μετά τη δολοφονία της συζύγου του πήρε το αυτοκίνητο του και καθώς κινούνταν στη λεωφόρο Αθηνών - Σουνίου στο ύψος της παραλίας Θυμάρι έχασε τον έλεγχο του οχήματος με αποτέλεσμα να προσκρούσει σε βράχια. Ρέθυμνο: Τη σκότωσε γιατί του ζήτησε να χωρίσουν Η 56χρονη Γεωργία από το Ρέθυμνο φέρεται να ζήτησε από τον σύζυγό της να χωρίσουν. Ακολούθησε καυγάς στην κουζίνα του σπιτιού όπου διέμεναν. Ο 60χρονος το βράδυ της 31ης Ιουλίου 2022 μαχαίρωσε με χασαπομάχαιρο τη 56χρονη στο λαιμό. Ο 60χρονος υποστήριξε πως ήταν 42χρονια μαζί, από τότε που εκείνος ήταν 18 και εκείνη 16. Σύμφωνα με τα όσα είπε, πότε δεν χειροδίκησε εναντίον της στο παρελθόν. Η πρώτη λέξη που φέρεται να είπε στους αστυνομικούς ήταν «με κατεδάφισε». Ακόμη, είπε στην απολογία του ότι το θύμα εγκατέλειψε τη συζυγική εστία τρεις φορές το τελευταίο τρίμηνο και όταν επέστρεφε, εκείνος πάντα τη δέχονταν πίσω, ενώ ποτέ δεν τέθηκε θέμα διαζυγίου. Περιστέρι: Η 17χρονη Νικολέτα δολοφονείται από τον σύντροφό της - «Θόλωσα και την σκότωσα» Στις 2 Αυγούστου 2022 η 17χρονη Νικολέτα θα βρεθεί νεκρή στο κρεβάτι του σπιτιού της στο Περιστέρι. Από την πρώτη στιγμή στο στόχαστρο των δραστών για τη νέα γυναικοκτονία μπαίνει ο 22χρονος σύντροφός της, ο οποίος μετά τη δολοφονία διέφυγε στη Βόρεια Μακεδονία, όπου και συνελήφθη λίγες ημέρες αργότερα. Ο γυναικοκτόνος ισχυρίστηκε ότι έχασε την ψυχραιμία του και «θόλωσε», όταν η 17χρονη εκφράστηκε με άσχημο τρόπο για τον Μωάμεθ. Ο νεαρός ισχυρίστηκε ότι με τη 17χρονη Νικολέτα ήταν ένα αγαπημένο ζευγάρι, αλλά και ότι της ζητούσε να τον βοηθήσει με τα χαρτιά του, ώστε να φύγουν στην Ιταλία και να παντρευτούν. Ζάκυνθος: Σκότωσε τη γυναίκα του μόλις λίγες ώρες μετά τη νέα καταγγελία για ενδοοικογενειακή βία Μια 40χρονη γυναίκα δολοφονήθηκε από τον 49χρονο άνδρα της στη Ζάκυνθο το βράδυ της Κυριακής 31 Αυγούστου 2022. Η γυναίκα είχε μόλις προχωρήσει σε καταγγελία στην αστυνομία για ενδοοικογενειακή βία, όταν ο σύζυγός της επέστρεψε στο σπίτι, μετά από απουσία μιας εβδομάδας. και έπειτα από έντονο καυγά ξυλοκόπησε τη 40χρονη και τη μαχαίρωσε στο θώρακα και τον λαιμό. Η αστυνομία εξαπέλυσε ανθρωποκυνηγητό προκειμένου να εντοπιστεί ο δράστης, ο οποίος τελικά συνελήφθη στην οικοδομή που δούλευε. Ο συζυγοκτόνος, πατέρας τριών παιδιών, είχε απασχολήσει ξανά στο παρελθόν τις αρχές για παραβάσεις σχετικές με ενδοοικογενειακή βία και τον περασμένο Ιούνιο είχε συλληφθεί ξανά και για άλλα αδικήματα. Λάρισα: Σκότωσε την 35χρονη σύντροφό του και εξαφανίστηκε Το πτώμα 35χρονης στη Λάρισα βρέθηκε σε προχωρημένη σήψη στις 9 Σεπτεμβρίου 2022 σε υπόγειο πολυκατοικίας. Στην αρχή ο θάνατός της αποδόθηκε σε παθολογικά αίτια, ωστόσο, τα στοιχεία που συνέλεξαν οι αρχές δεν άργησαν να δείξουν ότι πρόκειται για γυναικοκτονία. 
 Το πτώμα της 35χρονης ήταν τυλιγμένο με κουβέρτα πάνω στο στρώμα. Τη σορό αντίκρισε η ιδιοκτήτρια διπλανού καταστήματος, η οποία και ειδοποίησε την αστυνομία. Νωρίτερα, περίοικοι είχαν παραπονεθεί για έντονη δυσοσμία. Σύμφωνα με τον ιατροδικαστή Λάρισας, Χρήστο Κραβαρίτη, που διενήργησε τη νεκροψία-νεκροτομή, η γυναίκα έφερε σοβαρό χτύπημα στο κεφάλι, το οποίο προκλήθηκε από αιχμηρό αντικείμενο. Η 35χρονη γυναίκα είχε στο παρελθόν καταγγείλει στις αρχές περιστατικά ενδοοικογενειακής βίας. Κομοτηνή: Την έκαψε ζωντανή Στις 13 Σεπτεμβρίου, στον ανατριχιαστικό κατάλογο με τις γυναικοκτονίες στην Ελλάδα, προστέθηκε και η 55χρονη από την Κομοτηνή, την οποία περιέλουσε με βενζίνη ο σύζυγός της και της έβαλε φωτιά. Μετά την επίθεση, η 55χρονη γυναίκα είχε μεταφερθεί στο νοσοκομείο και είχε διασωληνωθεί, αλλά δυστυχώς δεν κατάφερε να κρατηθεί στη ζωή και υπέκυψε στα τραύματά της. Καβάλα: Σκότωσε τη σύζυγό του, το ενός έτους παιδί τους και αυτοκτόνησε Στις 30 Σεπτεμβρίου 2022 η ελληνική κοινωνία συγκλονίστηκε από το διπλό φονικό σε χωριό της Καβάλας. Ο 56χρονος κτηνοτρόφος σκότωσε την πρώην σύντροφό του, το μόλις ενός έτους παιδί τους και στη συνέχεια έδωσε τέλος στη ζωή του. Σύμφωνα με την ιατροδικαστική έκθεση, το μωρό πυροβολήθηκε με μικρά σκάγια για πουλιά, ενώ η γυναίκα με χοντρά για αγριογούρουνα. Η 31χρονη είδε τον δράστη να πυροβολεί το παιδί τους πισώπλατα. Στη συνέχεια ο πρώην σύντροφός της την εκτέλεσε. Το ζευγάρι βρισκόταν σε διάσταση όταν 31χρονη φωτογράφος θέλησε να πάει ένα ταξίδι στο εξωτερικό για να διευθετήσει κάποια κληρονομικά ζητήματα. Ο 56χρονος φοβήθηκε ότι θα πάρει το παιδί και θα μείνει μόνιμα στο εξωτερικό και αποφάσισε να διαπράξει το στυγερό έγκλημα. Μεσσηνία: 81χρονος σκότωσε τη σύζυγό του και αυτοκτόνησε Ένας 81χρονος άνδρας, ψάλτης στην τοπική ενορία, σκότωσε στις 8 Νοεμβρίου 2022 την 61χρονη σύζυγο του και στη συνέχεια αυτοκτόνησε. Η τραγωδία εκτυλίχθηκε στην περιοχή Μπούκα Μεσσήνης, ενώ στο σπίτι βρέθηκαν μια βαριοπούλα και ένα μαχαίρι, το οποίο φαίνεται να χρησιμοποίησε ο δράστης για να θέσει τέλος στη ζωή του. Οι πληροφορίες αναφέρουν ότι το ζευγάρι τον τελευταίο καιρό αντιμετώπιζε αρκετά προβλήματα. Οι καυγάδες ήταν συνεχείς, ωστόσο κανείς από τους συγγενείς κι τους γείτονες δεν πίστευε ότι ο ηλικιωμένος άνδρας θα έφτανε σε αυτό το σημείο. Πειραιάς: Σκότωσε την 19χρονη σύντροφό του γιατί τον «τύφλωσε η ζήλια» Στις 3 Δεκεμβρίου ένας 25χρονος δολοφονεί μέσα στο σπίτι όπου διέμεναν στον Πειραιά την 19χρονη σύντροφό του. Ο καθ’ ομολογία δολοφόνος απέδωσε την πράξη του στο γεγονός ότι είναι ουσιοεξαρτημένος, στην κούραση από την εργασία του -εργάζεται σε μπαρ- και κυρίως στην προσπάθεια της συντρόφου του να τον «πικάρει» όπως ανέφερε χαρακτηριστικά. Του ανέφερε δηλαδή πως είχε σχέση με κάποιον άλλο. «Ανταλλάξαμε βαριές κουβέντες», ανέφερε και υποστήριξε πως ξαφνικά έχασε τον έλεγχο. Μάλιστα έκανε λόγο για «έγκλημα πάθους». Μετά το πέρας της απολογίας του, ο νεαρός κρίθηκε προφυλακιστέος με τη σύμφωνη γνώμη εισαγγελέα και ανακριτή.",https://www.athensvoice.gr/images/1074x600/1/jpg/files/2024-04-04/gynakoktonies-2022-2024-1.jpg,2024,4,4
https://www.athensvoice.gr/epikairotita/ellada/844343/gunaikoktonia-agioi-anarguroi-ti-katethese-i-axiomatikos-upiresias/,Παρέμεινε για μόλις 5 λεπτά στο ΑΤ η Κυριακή Γρίβα - Οι καταθέσεις αξιωματικού υπηρεσίας και υποδιοικήτριας,2024-04-04,18:38:00,Ελλαδα,Newsroom,Γυναικοκτονία έξω από το ΑΤ Αγίων Αναργύρων: «Μας είπε ότι θα πάρει εκείνη το 100 και έφυγε» - Οι καταθέσεις αξιωματικού υπηρεσίας και υποδιοικήτριας,«Μας είπε ότι θα πάρει εκείνη το 100 και έφυγε»,"Στην κατάθεσή της η αξιωματικός υπηρεσίας του Α.Τ Αγίων Αναργύρων ισχυρίστηκε ότι αυτό που ειπώθηκε στην 28χρονη Κυριακή Γρίβα ήταν ότι «δεν γίνεται να μπει μέσα σε περιπολικό παρά μόνο να κληθεί το 100, προκειμένου να δώσει κάποιο σημείο συνάντησης ή την οικία της ή το Αστυνομικό Τμήμα, για να μεταβούν μαζί στο σπίτι της». Παρ’ όλα αυτά, όπως πρόσθεσε η ίδια, η άτυχη κοπέλα ρώτησε πόσο θα αργήσει το περιπολικό και μετά είπε ότι θα το καλούσε εκείνη το 100, ενώ η όλη συζήτηση μέσα στο γραφείο κράτησε μόνο 5 λεπτά. «Είμαι αστυνομικός, φέρω τον βαθμό της αστυφύλακα και υπηρετώ στο Αστυνομικό Τμήμα Αγίων Αναργύρων. Σήμερα 1η Απριλίου βρισκόμουν σε διατεταγμένη υπηρεσία αξιωματικού υπηρεσίας. […] Περίπου στις 22.10, ενώ βρισκόμουν στο γραφείου του αξιωματικού υπηρεσίας, παρατήρησα από τις κάμερες δύο άτομα και συγκεκριμένα, μία γυναίκα και έναν άνδρα, να μιλάνε στον αστυνομικό που βρισκόταν σε υπηρεσία σκοπού καταστήματος. »Έπειτα τα δύο αυτά άτομα ανέβηκαν στο γραφείο του αξιωματικού υπηρεσίας, όπου βρισκόμουν εγώ, η υποδιοικητής του Τμήματος η οποία βρισκόταν σε διατεταγμένη υπηρεσία ως επόπτης της Διεύθυνσης Αστυνομίας Δυτικής Αττικής καθώς και η αστυφύλακας, η οποία και εκείνη βρίσκεται σε διατεταγμένη υπηρεσία ως οδηγός της αστυνόμου. Στο γραφείο μπήκε μόνο η γυναίκα, ο άντρας που ήταν μαζί της την περίμενε στον χώρο που βρίσκεται έξω από το γραφείο. Αμέσως ρώτησα τον λόγο που βρίσκεται στην Αστυνομία και πώς θα μπορούσα να τη βοηθήσω. Εκείνη άρχισε να μου λέει ότι υποψιάζεται ότι ο πρώην της, χωρίς να μου δώσει τα στοιχεία του, την περιμένει κάτω από το σπίτι της, το οποίο όμως μου δήλωσε βρίσκεται κοντά στο Τμήμα. »Ο ίδιος άντρας – όπως είπε – βρισκόταν και χθες (31/3) έξω από το σπίτι της, χωρίς να μου πει ακριβώς αν έγινε κάτι χθες ή απλώς μόνο τον είδε να βρίσκεται έξω από το σπίτι της. Ακούγοντας αυτό, τη ρώτησα αν χθες ή σήμερα την είχε απειλήσει ή την είχε εξυβρίσει. Εκείνη μου απάντησε ότι ούτε χθες ούτε σήμερα την εξύβρισε ή την απείλησε. Η 28χρονη μου εξήγησε ότι στο παρελθόν του είχε κάνει μήνυση και ρωτώντας την για ποιο λόγο απάντησε ότι την εξύβριζε, την απειλούσε και τη βίαζε, πλην όμως την απέσυρε. Τότε η συνάδελφός μου τη ρώτησε αν θέλει να κάνει μήνυση και εκείνη απάντησε ότι δεν θέλει. Μας είπε ότι το μόνο που ήθελε ήταν να την πάει κάποιο περιπολικό στο σπίτι. »Η συνάδελφος της εξήγησε ότι εκείνη την ώρα δεν υπήρχε διαθέσιμο περιπολικό του Τμήματος να την πάει στο σπίτι της και εγώ της είπα ότι δεν γίνεται να μπει μέσα σε περιπολικό παρά μόνο να κληθεί το 100, προκειμένου να δώσει κάποιο σημείο συνάντησης ή την οικία της ή το Αστυνομικό Τμήμα, για να μεταβούν μαζί στο σπίτι της. Εκείνη μας ρώτησε πόση ώρα θα κάνει να φτάσει κάποιο περιπολικό αν θα αργήσει. Της εξηγήσαμε ότι δεν γνωρίζαμε πόσο χρόνο χρειάζεται ακριβώς για να έρθει. Μας είπε ότι θα πάρει εκείνη το 100 και έφυγε μαζί με τον άντρα που ήρθαν μαζί. »Αφού με ρωτάτε η συζήτηση αυτή κράτησε περίπου πέντε λεπτά, οπότε η ώρα που έφυγαν πρέπει να ήταν 22.15. Φεύγοντας την είδα από τις κάμερες να διασχίζει το διάδρομο μπροστά από τη σκοπιά μιλώντας στο κινητό. Αφού έφυγαν εγώ και η συνάδελφός μου παραμείναμε στο γραφείο. Μετά από 3-4 λεπτά άκουσα έναν άντρα να φωνάζει ""βοήθεια, τη σκοτώνει, τη σκοτώνει"". Αμέσως εγώ και η συνάδελφος βγήκαμε στο μπαλκόνι που κοιτάει στη σκοπιά και είδαμε δύο άτομα πεσμένα στο έδαφος και τον σκοπό να στέκεται όρθιος. Κατεβήκαμε γρήγορα στη σκοπιά να δούμε τι έγινε». Στην κατάθεσή της η υποδιοικήτρια του Α.Τ Αγ. Αναργύρων αναφέρει: «Κάποια στιγμή ήρθε μια κοπέλα μαζί με το αγόρι της και μας είπε πως την ενοχλεί ο πρώην της. Η αξιωματικός υπηρεσίας της εξήγησε ότι μπορεί να κάνει μήνυση ή ασφαλιστικά μέτρα στον πρώην της. Όταν την ρωτήσαμε εάν την απειλεί ή κάτι άλλο μας είπε πως την ενοχλεί χωρίς να προσδιορίσει όμως το είδος της ενόχλησης. Αυτό βέβαια θυμάμαι εγώ ,καθώς δεν ήμουν και όλη την ώρα παρούσα. Μας ζήτησε μόνο εάν μπορούμε να την συνοδεύσουμε μέχρι το σπίτι της γιατί πίστευε ότι ο πρώην της, την περίμενε εκεί. Επειδή δεν υπήρχε διαθέσιμο περιπολικό στο Τμήμα της είπαμε ότι μπορούμε να καλέσουμε την Άμεση Δράση». «Εγώ πήγα στο γραφείο μου και μετά από ελάχιστα λεπτά, 2-3, άκουσα κάποιον να φωνάζει ""την έσφαξε, την έσφαξε"". Τότε τρέξαμε όλοι στο ισόγειο, στην είσοδο του Τμήματος, και είδαμε την κοπέλα, που ήταν πριν επάνω στο γραφείο του Αξιωματικού Υπηρεσίας, πεσμένη μπρούμυτα και ""ποτάμι"" από αίμα να τρέχει. Η κοπέλα είχε για λίγο τις αισθήσεις της, αλλά μετά όχι. Καλέσαμε το Ε.Κ.Α.Β, φωνάξαμε τη φαρμακοποιό από το γειτονικό φαρμακείο, που διαπίστωσε ότι δεν είχε σφυγμό», σημείωσε.",https://www.athensvoice.gr/images/1074x600/1/jpg/files/2024-04-04/untitled_design_-_2024-04-04t205109_957.jpg,2024,4,4
https://www.athensvoice.gr/epikairotita/politiki-oikonomia/844350/gunaikoktonia-pura-apo-tin-adipoliteusi-kai-adiparathesi/,«Πυρά» από την αντιπολίτευση και πολιτική αντιπαράθεση για την γυναικοκτονία στους Αγίους Αναργύρους,2024-04-04,18:51:00,Πολιτικη & Οικονομια,Newsroom,Γυναικοκτονία: «Πυρά» από την αντιπολίτευση και αντιπαράθεση για τους Άγιους Ανάργυρους,Tι αναφέρουν ΠΑΣΟΚ και ΣΥΡΙΖΑ,"Με την κοινωνία να αναζητά απαντήσεις για την αποτρόπαια δολοφονία της 28χρονης μπροστά από το αστυνομικό τμήμα Αγίων Αναργύρων, η κυβέρνηση διαμηνύει ότι οι αρμόδιες αρχές και η Δικαιοσύνη θα εξετάσουν κάθε πτυχή της υπόθεσης την ώρα που η αντιπολίτευση εξαπολύει τα βέλη της. Ο κυβερνητικός εκπρόσωπος Παύλος Μαρινάκης δήλωσε: «Τραγικά όσα έγιναν, τους διαλόγους θα τους μάθουμε από την έρευνα είναι κάποια πράγματα που είναι προφανή, αυτό που ακούσαμε από το τηλέφωνο να λέγεται είναι θλιβερό, αλλά δεν χαρακτηρίζει την ΕΛ.ΑΣ ολόκληρη, ο φρουρός δεν πήρε είδηση, δικαιολογίες δεν υπάρχουν, όποιος ψάχνει να βρει δικαιολογίες εθελοτυφλεί. Δίνουμε την πιο δύσκολη μάχη να ξεριζωθούν κατεστημένες νοοτροπίες και παθογένειες. Και με επιμονή και προσήλωση θα προσπαθούμε να το καταφέρουμε». Ο κυβερνητικός εκπρόσωπος πρόσθεσε ότι είναι άδικο να ακυρώνεται η συνολική προσπάθεια της ΕΛ.ΑΣ, απαρίθμησε τα βήματα που έχουν γίνει για την αντιμετώπιση της έμφυλης και ενδοοικογενειακής βίας, προτρέποντας τα θύματα να σπάσουν τον κύκλο του φόβου και να προχωρούν σε καταγγελίες. O Παύλος Μαρινάκης πρόσθεσε επίσης: «η κυβέρνηση επανέφερε τα ισόβια για ανθρωποκτονία- η αυστηρότερη ποινή που προβλέπει το δικαιικό μας σύστημα είναι τα ισόβια, αυτοί που ζητούν τον όρο γυναικοκτονία – που κοινωνικά το δεχόμαστε και ο πρωθυπουργός – πρακτικά αυτό που λένε είναι να επανέλθει η θανατική ποινή. Το να λες θα κάνω διαφορα πράγματα και θα εξαφανίσω το φαινόμενο των γυναικοκτονιών τότε είσαι πολιτικός απατεώνας. Πιστεύω ότι δεν μπορούμε να λέμε ότι η λύση είναι να πάρουμε το κεφάλι πολιτικά, χρειάζεται να δούμε τι έχει κάνει ο υπουργός, έχει μετρήσιμα αποτελέσματα». Μιλώντας στο ZARPAFM ο πρόεδρος του ΣΥΡΙΖΑ – ΠΣ Στέφανος Κασσσελάκης, ανέφερε ότι: «πρέπει να υπάρχει ταχύτερη και πιο γρήγορη ανταπόκριση σε τέτοια περιστατικά. Κάτι δεν πάει καλά θεσμικά, δεν είναι ανθρώπινο λάθος. Άλλο να καρατομούμε αστυνομικούς και άλλο να βρούμε λύσεις για να μην σκοτώνονται οι γυναίκες. Εννοείται ότι υπάρχουν και πολτικές και επιχειρησιακές ευθύνες. Δεν αλλαζει η κατάσατση μόνο αν απολύοντυαι χαμηλόβαθμοι αστυνομικοί». Για αποτυχία της κυβέρνησης στο επίπεδο της ασφάλειας έκανε λόγο η Χαριλάου Τρικούπη. Ο Δημήτρης Μάντζιος, κοινοβουλευτικός εκπρόσωπος του ΠΑΣΟΚ-ΚΙΝΑΛ μιλώντας στον ΑΝΤ1 σχολίασε: «παταγώδης αποτυχία σε θέματα ασφάλειας, εδώ η Ελ. Αστυνομία λειτούργησε και λειτουργεί ως δημόσια υπηρεσία, χωρίς εκπαίδευση, εξειδίκευση, ευαισθητοποίηση για ζητήματα έμφυλης βίας». Σφοδρές αντιδράσεις και από τα υπόλοιπα κόμματα της αντιπολίτευσης. ",https://www.athensvoice.gr/images/1074x600/1/jpg/files/2024-04-02/gynaikoktonia-agioi_anargyroi.jpg,2024,4,4
https://www.athensvoice.gr/epikairotita/politiki-oikonomia/844106/nea-aristera-tropologia-gia-nomiki-anagnorisi-tou-orou-gunaikoktonia/,Κατατέθηκε η τροπολογία της Νέας Αριστεράς για τη νομική αναγνώριση του όρου γυναικοκτονία,2024-04-03,13:03:01,Πολιτικη & Οικονομια,Newsroom,Νέα Αριστερά: Κατατέθηκε στη Βουλή η τροπολογία της για τη νομική αναγνώριση του όρου γυναικοκτονία - Στο υπό συζήτηση ν/σ του υπουργείου Ψηφιακής Πολιτικής.,Είχε εξαγγελθεί από τον Αλέξη Χαρίτση - Τι προβλέπει,"Κατατέθηκε από τη Νέα Αριστερά η τροπολογία του κόμματος για τη νομική αναγνώριση του όρου γυναικοκτονία. Η τροπολογία κατατέθηκε σήμερα στο υπό συζήτηση νομοσχέδιο του υπουργείου Ψηφιακής Πολιτικής για τις ψηφιακές υπηρεσίες. Σύμφωνα με την τροπολογία, ο όρος «γυναικοκτονία» εισάγεται ως επιβαρυντική περίσταση στο αδίκημα της ανθρωποκτονίας (ΠΚ 299). Στην τροπολογία σημειώνεται ότι η κατονομασία της πράξης θα της αποδώσει μια σημασία που περικλείει εννοιολογικά όλες τις σημαίνουσες κοινωνιολογικές και έμφυλες διαστάσεις μαζί με την προσβολή του απόλυτου δικαιώματος στη ζωή. Επισημαίνεται επίσης, ότι η ανθρωποκτονία τιμωρείται μεν με ισόβια κάθειρξη, αλλά η τυποποίηση της γυναικοκτονίας, όπως αυτή προκύπτει από τις περιστάσεις πριν και κατά την τέλεση του αδικήματος, ως επιβαρυντική περίσταση στο έγκλημα της ανθρωποκτονίας αποκλείει την αναγνώριση ελαφρυντικών κατά την επιμέτρηση της ποινής.",https://www.athensvoice.gr/images/1074x600/jpg/files/2024-04-03/gynaikoktonia-tropologia.jpg,2024,4,3
https://www.athensvoice.gr/epikairotita/ellada/843998/arkas-to-skitso-meta-ti-gunaikoktonia-tis-28hronis/,Το νέο σκίτσο του Αρκά με αφορμή τη γυναικοκτονία της 28χρονης,2024-04-03,07:08:00,Ελλαδα,Newsroom,Αρκάς: Το σκίτσο μετά τη γυναικοκτονία της 28χρονης - «Ως πότε» διερωτάται στην σημερινή του «Καλημέρα»,«Ως πότε» διερωτάται στην σημερινή του «Καλημέρα»,"Το δικό του μήνυμα για τις γυναικοκτονίες που πληθαίνουν στην χώρα μας έστειλε ο Αρκάς με την σημερινή του «Καλημέρα». Συγκεκριμένα, με αφορμή τη νέα γυναικοκτονία στους Αγίους Αναργύρους της 28χρονης Κυριακής, ο γνωστός σκιτσογράφος διερωτήθηκε «ως πότε» αποτυπώνοντας μία επίθεση με κόκκινο χρώμα στο σκίτσο του. ",https://www.athensvoice.gr/images/1074x600/jpg/files/2024-04-03/arkas1.jpg,2024,4,3
https://www.athensvoice.gr/epikairotita/politiki-oikonomia/843999/agioi-anarguroi-o-p-marinakis-gia-ti-gunaikoktonia/,Μαρινάκης: «Θα διερευνηθούν όλες οι πτυχές της δολοφονίας στο Α.Τ Αγίων Αναργύρων»,2024-04-03,07:29:00,Πολιτικη & Οικονομια,Newsroom,Άγιοι Ανάργυροι: Ο κυβερνητικός εκπρόσωπος Παύλος Μαρινάκης για τη γυναικοκτονία της 28χρονης,«Μήπως θέλετε να βγάζουμε τις αποφάσεις στα τηλεοπτικά πάνελ» είπε ο κυβερνητικός εκπρόσωπος,"«Δεν πρέπει να πολιτικοποιείται μια στυγερή δολοφονία» επεσήμανε ο κυβερνητικός εκπρόσωπος, Παύλος Μαρινάκης, για τη γυναικοκτονία της 28χρονης Κυριακής στους Αγίους Αναργύρους. «Μήπως θέλετε να βγάζουμε τις αποφάσεις στα τηλεοπτικά πάνελ. Δεν μπορούμε να πάρουμε αποφάσεις για το ποιος φταίει και ποιος δεν φταίει», είπε ο Παύλος Μαρινάκης σε δηλώσεις του στο Mega. «Δεν πρέπει να πολιτικοποιούμε μια στυγερή δολοφονία. Θα ήταν τσαρλατάνος και επικίνδυνος αν έλεγε κάποιος ότι θα εξαλειφθούν όλα τα φαινόμενα. Το να αποδίδουμε πολιτική ευθύνη σε έναν υπουργό όταν ένας υπηρεσιακός δεν έκανε καλά τη δουλειά του, αυτά δεν γίνονται σε σοβαρές δημοκρατίες. Να κουνάμε το δάχτυλο σε κάποιον μόνο και μόνο για να γίνουμε δημοφιλείς», είπε ακόμη «Μην δημιουργούμε πολιτικό κλίμα στο πλαίσιο μιας θλιβερής εξαίρεσης», υπογράμμισε ο Παύλος Μαρινάκης. Ο κυβερνητικός εκπρόσωπος σημείωσε ότι έχει υπάρξει μετακίνηση αστυνομικών «1.700 από υπηρεσία μη μάχιμη σε υπηρεσία μάχιμη», αλλά διευκρίνισε ότι «δεν είναι μόνο αριθμητικό το θέμα. Έχει σημασία τι έχει περιγράφει στους αστυνομικούς, και δεύτερον τι εκπαίδευση έχει γίνει και πως αυτή αποδίδει. Η κοπέλα επειδή μπορεί να ήταν φοβισμένη να περιέγραψε πιο ήπια την κατάσταση». Η εκπρόσωπος Τύπου της ΕΛ.ΑΣ., Κωνσταντία Δημογλίδου, κλήθηκε σήμερα (3.4) να δώσει απαντήσεις στο ποιες παραλείψεις ή λάθη των αστυνομικών οδήγησαν στη γυναικοκτονία έξω ακριβώς από το Αστυνομικό Τμήμα των Αγίων Αναργύρων με θύμα την 28χρονη Κυριακή. Μεταξύ άλλων, η κ. Δημογλίδου έκανε γνωστό ότι περιπολικό υπήρχε εκείνη την ώρα στην περιοχή των Αγίων Αναργύρων, ωστόσο δεν κλήθηκε να μεταφέρει τη νηπιαγωγό στο σπίτι της, όπου εκτιμούσε ότι την περίμενε ο πρώην σύντροφός της.  Διαβάστε επίσης → Γυναικοκτονία έξω από το ΑΤ Αγίων Αναργύρων: Γιατί δεν σώθηκε η Κυριακή Γρίβα",https://www.athensvoice.gr/images/1074x600/jpg/files/2024-04-03/agioi_anargyroi_gynaikoktonia_marinakis.jpg,2024,4,3
https://www.athensvoice.gr/epikairotita/ellada/843973/gunaikoktonia-giati-den-sothike-i-kuriaki-griva/,Γυναικοκτονία έξω από το ΑΤ Αγίων Αναργύρων: Γιατί δεν σώθηκε η Κυριακή Γρίβα,2024-04-03,07:35:00,Ελλαδα,Γιώργος Σόμπολος,Γυναικοκτονία στους Αγίους Αναργύρους: Ποιοι βρίσκονταν στο Αστυνομικό Τμήμα τη μοιραία βραδιά και γιατί δεν σώθηκε η Κυριακή Γρίβα,"Τα λάθη, οι παραλείψεις και τα ερωτήματα για την 5η δολοφονία γυναίκας φέτος","Βαριά εκτεθειμένη εμφανίζεται η ηγεσία της ΕΛ.ΑΣ. και του υπουργείου Προστασίας του Πολίτη μετά τις σοκαριστικές αποκαλύψεις που ακολούθησαν την πρωτοφανή γυναικοκτονία έξω από το αστυνομικό τμήμα Αγίων Αναργύρων, με θύμα την 28χρονη Κυριακή Γρίβα, τη νηπιαγωγό που δολοφόνησε εν ψυχρώ και με πέντε μαχαιριές ο πρώην αρραβωνιαστικός της Θάνος Κ. Το αρχηγείο της ΕΛ.ΑΣ., εν μέσω σφοδρών αντιδράσεων για τα όσα είδαν το φως της δημοσιότητας, αρκέστηκε να αναφέρει πως υπάρχουν πρωτόκολλα που ακολουθούνται σε αυτές τις περιπτώσεις και πως έχουν αποσταλεί σε όλες τις αστυνομικές υπηρεσίες. Εδώ όμως οι αποκαλύψεις έρχονται να αποδείξουν με τον πλέον ξεκάθαρο τρόπο πως τα πράγματα στα αστυνομικά τμήματα δεν λειτουργούν όπως πρέπει και οι πολίτες δεν αντιμετωπίζονται με τον τρόπο που τους αρμόζει.  Η Κυριακή Γρίβα πήγε μαζί με έναν φίλο της για να ενημερώσει τις αρχές πως ο πρώην αρραβωνιαστικός της την παρακολουθεί και την απείλησε πως θα της κάνει κακό εάν δεν επιστρέψει σε εκείνον. Το μόνο που ζήτησε ήταν ένα περιπολικό να την μεταφέρει στο σπίτι με ασφάλεια, αφού λίγο νωρίτερα ο 39χρονος είχε εμφανιστεί μπροστά στην ίδια και τον φίλο της, έξω από την είσοδο του σπιτιού της. Αντί να την μεταφέρουν με περιπολικό που υπήρχε διαθέσιμο στο τμήμα εκείνη την ώρα, την άφησαν να καλέσει μόνη της το «100» και να ζητήσει περιπολικό για να την συνοδεύσει μέχρι το σπίτι της. Την ώρα που έβγαινε από το τμήμα και ενώ μιλούσε με την εκφωνήτρια της «Άμεσης Δράσης» η 28χρονη δέχθηκε τη δολοφονική επίθεση με πέντε μαχαιριές από τον 39χρονο πρώην αρραβωνιαστικό της. Μπροστά στα μάτια του φρουρού του αστυνομικού τμήματος. Οι αποκαλύψεις, ώρα με την ώρα, δημιουργούν την εικόνα χάους στην ΕΛ.ΑΣ. Η 28χρονη πηγαίνει στο Αστυνομικό Τμήμα για να ζητήσει αστυνομική συνοδεία. Στο τμήμα, βρίσκονται η αξιωματικός υπηρεσίας, ο φρουρός-υπαρχιφύλακας του τμήματος και η επόπτρια βάρδιας μαζί με την οδηγό της. Η επόπτρια, που τυγχάνει να είναι υποδιοικητής στο συγκεκριμένο τμήμα, έχει την αρμοδιότητα να πηγαίνει από το ένα τμήμα της Δυτικής Αττικής στο άλλο, προκειμένου να ελέγχει πως όλα λειτουργούν σωστά και ότι δεν υπάρχουν προβλήματα. Τη συγκεκριμένη βραδιά βρισκόταν στο ΑΤ Αγίων Αναργύρων.  Τη στιγμή που εμφανίστηκε η Κυριακή με τον φίλο της, δεν υπήρχε περιστατικό σε εξέλιξη στους Αγίους Αναργύρους ή κάποιο άλλο από τα τμήματα της Δυτικής Αττικής. Η Κυριακή ζητά συνοδεία περιπολικού και η επόπτρια δεν προσφέρεται να την μεταφέρει, ενώ διαθέτει και οδηγό και όχημα. Ειδικά μάλιστα από την στιγμή που η 28χρονη έχει πέσει θύμα βιασμού και ξυλοδαρμού από τον κατηγορούμενο, ο κατηγορούμενος έχει απασχολήσει τις αρχές για υποθέσεις ναρκωτικών και επίθεση σε αστυνομικό, ενώ έχει εγκλειστεί τρεις φορές σε ψυχιατρικά ιδρύματα. Και όμως, η αξιωματικός υπηρεσίας και η επόπτρια λένε στην 28χρονη να επικοινωνήσει με το «100» για να της διαθέσει ένα περιπολικό. Εν συνεχεία, ο φρουρός του τμήματος, ενώ γίνεται μπροστά στα μάτια του η επίθεση, δεν βγαίνει έγκαιρα από το κουβούκλιο για να αποτρέψει το φονικό, παρά μόνο όταν πλέον ο δράστης έχει σταματήσει το δολοφονικό του αμόκ και κοιτά περίεργα τον χώρο, ελάχιστα πριν αυτοτραυματιστεί. Ο συγκεκριμένος υπαρχιφύλακας έχει ενδιαφέρον, μια και πριν από λίγα χρόνια είχε συλληφθεί, με δύο άτομα ακόμη, για υπόθεση πλαστογραφίας διαβατηρίων στον Ασπρόπυργο. Παρά το γεγονός ότι κρίθηκε προφυλακιστέος μετά τη σύλληψή του, αφέθηκε ελεύθερος με περιοριστικούς όρους λίγους μήνες αργότερα. Ταυτόχρονα με τη σύλληψη εκκινήθηκε πειθαρχική διαδικασία σε βάρος του και τέθηκε σε διαθεσιμότητα. Σύμφωνα όμως με τον κανονισμό του Πειθαρχικού Συμβουλίου της ΕΛ.ΑΣ., μετά το πέρας του χρόνου της διαθεσιμότητας και από τη στιγμή που δεν έχει τελεσιδικήσει η υπόθεση του κατηγορούμενου, επιτρέπεται -εάν το ζητήσει ο ίδιος- να επιστρέψει στην εργασία του. Όπως έκανε, εξάλλου, και ο συγκεκριμένος υπαρχιφύλακας. Αυτή τη στιγμή, η υπόθεση του πρώην ειδικού φρουρού βρίσκεται λίγο πριν τελεσιδικήσει, καθώς δικάζεται σε τρίτο βαθμό στον Άρειο Πάγο. Ο υπαρχιφύλακας, εκτιμούν οι αστυνομικοί που διενεργούν την ΕΔΕ που διατάχθηκε από το αρχηγείο της ΕΛ.ΑΣ., ενδεχομένως να μην ήθελε να εμπλακεί στο περιστατικό μια και εκκρεμεί άλλη υπόθεση σε βάρος του και το ενδεχόμενο θανάσιμου χτυπήματος εις βάρος του δολοφόνου να τον έφερνε μπροστά σε νέες δικαστικές περιπέτειες. Επίσης, η αξιωματικός υπηρεσίας ελέγχεται εάν ακολούθησε τους προβλεπόμενους κανόνες για τις περιπτώσεις ενδοοικογενειακής βίας και κακοποίησης γυναικών.  Σύμφωνα με ανακοίνωση του αρχηγείου της ΕΛ.ΑΣ., από το 2020 έχει καταρτιστεί οδηγός χειρισμού υποθέσεων ενδοοικογενειακής βίας, που έχει εκπονηθεί σε συνεργασία με εισαγγελικές Αρχές. Μάλιστα, τα πρωτόκολλα αυτά έχουν αποσταλεί σε όλες τις αστυνομικές υπηρεσίες που χειρίζονται υποθέσεις ενδοοικογενειακής βίας και βρίσκονται υπό διαρκή επικαιροποίηση. Ήδη λειτουργούν 18 γραφεία αντιμετώπισης ενδοοικογενειακής βίας σε ολόκληρη τη χώρα, εκ των οποίων τα δύο στη Δυτική Αττική, ενώ υπό δημιουργία βρίσκονται επιπλέον 45, με απώτερο σκοπό να υπάρχει ένα σε κάθε Διεύθυνση Αστυνομίας. Το δυστύχημα στην περίπτωση της Κυριακής είναι πως κανένα από τα δύο τμήματα Ενδοοικογενειακής Βίας της Δυτικής Αττικής δεν λειτουργεί στο αστυνομικό τμήμα Αγίων Αναργύρων. Επιπλέον, τα γραφεία αυτά διαθέτουν προσωπικό τις ώρες λειτουργίας των τμημάτων και όχι τις βραδινές ώρες όταν στο ΑΤ υπάρχουν όλα κι όλα δύο άτομα, ένα εκ των οποίων ο φρουρός του τμήματος. Σύμφωνα με το υπουργείο Προστασίας του Πολίτη, περίπου 17.000 αστυνομικοί έχουν εκπαιδευτεί σε θέματα διαχείρισης και αντιμετώπισης καταστάσεων και θυμάτων περιστατικών ενδοοικογενειακής βίας. Όταν όλη η αστυνομία διαθέτει κάτι παραπάνω από 55.000 στελέχη, άνδρες και γυναίκες. Προβληματισμό δημιουργούν τα στοιχεία για τις γυναικοκτονίες, καθώς τα τελευταία χρόνια παρουσιάζουν κατακόρυφη αύξηση. Ειδικά από την περίοδο της καραντίνας λόγω Covid-19 και έκτοτε, έχουν αυξηθεί σημαντικά. Σύμφωνα με τα στοιχεία της ΕΛ.ΑΣ., το 2021 δολοφονήθηκαν 23 γυναίκες, το 2022 δολοφονήθηκαν 24, το 2023 δολοφονήθηκαν σε ολόκληρη τη χώρα συνολικά 13 γυναίκες. Η 28χρονη νηπιαγωγός Κυριακή Γρίβα είναι το 5ο θύμα της φετινής χρονιάς που βρίσκεται μόλις στον Απρίλιο. Σε όλες τις περιπτώσεις ως δράστες συνελήφθησαν είτε οι σύζυγοι, είτε πρώην σύζυγοι, είτε σύντροφοι ή πρώην σύντροφοι, σύμφωνα πάντα με τα στατιστικά στοιχεία του αρχηγείου της ΕΛ.ΑΣ.   Στη συγκεκριμένη περίπτωση, σε βάρος του δράστη - πρώην αρραβωνιαστικού ασκήθηκε ποινική δίωξη για ανθρωποκτονία από πρόθεση, παράνομη οπλοφορία οπλοχρησία και προμήθεια-κατοχή ναρκωτικών ουσιών για δική του χρήση. Ο 39χρονος Θάνος αναμένεται να απολογηθεί το πρωί της Πέμπτης στον αρμόδιο ανακριτή. Η υπερασπιστική γραμμή έχει ήδη χαραχθεί, καθώς φαίνεται πως ο συνήγορος του κατηγορούμενου, Απόστολος Λύτρας, αναμένει τα έγγραφα που αποδεικνύουν πως είχε νοσηλευτεί τρεις φορές σε ψυχιατρικά ιδρύματα, αλλά και πως είναι χρήστης ουσιών. Διότι είναι διαφορετικό να εκτίεις ποινή φυλάκισης στο ψυχιατρείο (με συντομότερο χρόνο επανένταξης στην κοινωνία) και διαφορετικό να εκτίεις ποινή κάθειρξης, για παράδειγμα, στο σωφρονιστικό κατάστημα του Κορυδαλλού για τουλάχιστον 18 χρόνια, όπως προβλέπεται για το αδίκημα της ανθρωποκτονίας από πρόθεση. ",https://www.athensvoice.gr/images/1074x600/1/jpg/files/2024-04-03/gynaikoktonia-at-agion-anargyron.jpg,2024,4,3
https://www.athensvoice.gr/epikairotita/politiki-oikonomia/844011/sholio-gia-ti-gunaikoktonia-stous-agious-anargurous/,Τουλάχιστον πείτε το «Υπουργείο Εγκατάλειψης του Πολίτη στις Ορέξεις Παραβατικών και Εγκληματιών»,2024-04-03,08:22:00,Πολιτικη & Οικονομια,Μάνος Βουλαρίνος,Το σχόλιο του Μάνου Βουλαρίνου για τη γυναικοκτονία της 28χρονης μόλις λίγα μέτρα έξω από το ΑΤ Αγίων Αναργύρων,"Αφού μας αφήνουν που μας αφήνουν απροστάτευτους, τουλάχιστον ας μη μας δουλεύουν κατάμουτρα χρησιμοποιώντας τη λέξη «προστασία»","Όχι μόνο δεν έχω τίποτα με τα πειράματα αλλά ξέρω καλά ότι τα πειράματα είναι ο μόνος τρόπος εξέλιξης. Χάρη στη διάθεση για πειραματισμό είναι που οι άνθρωποι κατέβηκαν από τα δέντρα, βγήκαν από τις σπηλιές, ανακάλυψαν τη φωτιά, παρασκεύασαν φάρμακα, κατάφεραν να πετάξουν κ.λπ. Ο πειραματισμός είναι καλός και ωφέλιμος. Όχι όμως η επιμονή σε πειράματα που διαρκώς αποδεικνύονται καταστροφικά. Οι ελληνικές κυβερνήσεις εδώ και πολλά χρόνια πειραματίζονται με την απουσία αστυνόμευσης. Παρέχοντας μονιμότητα και αμετάθετο στους αστυνομικούς, επιτρέποντας την υποστελέχωση των αστυνομικών τμημάτων της πρωτεύουσας, δημιουργώντας σε κάθε αστυνομικό την πεποίθηση ότι το καλύτερο που έχει να κάνει μπροστά σε ένα έγκλημα είναι να κοιτάξει αλλού και καταδικάζοντας τους αστυνομικούς που προσπαθούν να κάνουν τη δουλειά τους (θυμίζω τα 7,5 χρόνια φυλακή που έφαγε αστυνομικός επειδή σκότωσε επίδοξο απαγωγέα) προσπαθούν να δουν τι συμβαίνει σε μια κοινωνία όταν δεν επιβάλλεται ο νόμος. Κι ενώ αναγνωρίζω την αξία της επιστημονικής περιέργειας δεν μπορώ να καταλάβω γιατί το πείραμα συνεχίζεται. Έχει πλέον αποδειχθεί το αναμενόμενο: μια κοινωνία χωρίς αστυνόμευση, μια κοινωνία στην οποία δεν επιβάλλεται ο νόμος είναι μια κοινωνία - παιδική χαρά για παραβατικούς και εγκληματίες. Η γυναικοκτονία έξω από το αστυνομικό τμήμα των Αγίων Αναργύρων μιας γυναίκας που κατέφυγε εκεί για να ζητήσει προστασία από τον δολοφόνο της δεν πρέπει να εκπλήσσει κανέναν. Είναι το αποτέλεσμα του εν λόγω πειράματος το οποίο αν συνεχιστεί δεν αποκλείεται να οδηγήσει σε δολοφονίες και μέσα στα τμήματα με τους αστυνομικούς στη γνωστή θέση των απλών παρατηρητών οι οποίοι σε κάθε έκκληση για βοήθεια θα απαντούν «Εμείς είμαστε αστυνομικό τμήμα, δεν μπορούμε να κάνουμε τίποτα, πάρτε το 100». (Υποθέτω ότι όλοι πια έχετε μάθει ότι αυτή πάνω κάτω ήταν η απάντηση στο θύμα το οποίο, παρ' ότι πήγε στο τμήμα να ζητήσει βοήθεια επειδή κινδύνευε η ζωή της, αφέθηκε να βγει έξω για να τηλεφωνήσει στο 100 (!!!) χωρίς την παραμικρή αστυνομική  συνοδεία.) Επίσης καμία έκπληξη δεν πρέπει να προκαλεί το ότι ο δολοφόνος είχε γνωστή στην αστυνομία παραβατική - εγκληματική συμπεριφορά με συλλήψεις για ναρκωτικά, ξυλοδαρμούς, απείθεια, είχε μήνυση για ξυλοδαρμό και βιασμό (από το θύμα) και παρ' όλα αυτά κυκλοφορούσε ελεύθερος. Το πείραμα απαιτεί την ελευθερία κινήσεων κάθε βίαιης και εγκληματικής προσωπικότητας μέχρι τη στιγμή που θα δολοφονήσει. Αλλά ακόμα και τότε η ελληνική πολιτεία φροντίζει να μείνει ελάχιστα χρόνια στη φυλακή προκειμένου να δοθεί στον δολοφόνο μια δεύτερη ευκαιρία να δολοφονήσει ξανά αλλά αυτή τη φορά χωρίς να πιαστεί. Το μόνο που κάπως εκπλήσσει είναι η (προς το παρόν κάπως συγκρατημένη, πιθανότατα μέχρι να διαπιστωθεί η ιδεολογική ταυτότητα του δράστη) κριτική των συντρόφων. Είναι κάπως περίεργο να διαμαρτύρονται για την αστυνομική απραξία οι ίδιοι άνθρωποι που υστεριάζουν σε κάθε προσπάθεια αυστηρής (ή ακόμα και ήπιας) αστυνόμευσης. Είναι κάπως περίεργο να διαμαρτύρονται για την ανεπάρκεια μιας δημόσιας υπηρεσίας οι άνθρωποι που αντιστέκονται σε κάθε αξιολόγηση στο δημόσιο. Είναι κάπως περίεργο να ενοχλούνται για την ελευθερία κινήσεων μιας εγκληματικής προσωπικότητας τα στελέχη ενός κόμματος που έβγαλε από τις φυλακές τόσες εγκληματικές προσωπικότητες με τον ποινικό του κώδικα. Είναι κάπως περίεργο να ζητούν αστυνόμευση αυτοί που δεν θέλουν να βλέπουν ούτε ένα «γκλοπ μπάτσου». Σε κάθε περίπτωση και ανεξαρτήτως του καιροσκοπισμού των συντρόφων, η κυβέρνηση του Κυριάκου Μητσοτάκη πρέπει επιτέλους να κάνει κάτι. Κι επειδή δεν βλέπω καμία προθυμία για αστυνόμευση και επιβολή του νόμου, ας αλλάξουν το όνομα του αρμόδιου Υπουργείου κι ας το ονομάσουν «Υπουργείο Εγκατάλειψης του Πολίτη στις Ορέξεις Παραβατικών και Εγκληματιών». Αφού μας αφήνουν που μας αφήνουν απροστάτευτους, τουλάχιστον ας μη μας δουλεύουν κατάμουτρα χρησιμοποιώντας τη λέξη «προστασία». Και μπράβο τους.",https://www.athensvoice.gr/images/1074x600/jpg/files/2024-04-03/gynaikoktonia-agioi-anargyroi.jpg,2024,4,3
https://www.athensvoice.gr/epikairotita/politiki-oikonomia/844043/gunaikoktonia-i-kuvernisi-gia-thesmothetisi-tou-orou/,Κυβερνητικές πηγές: Επικοινωνιακό πυροτέχνημα της αντιπολίτευσης το αίτημα για νομική θεσμοθέτηση της γυναικοκτονίας,2024-04-03,10:35:00,Πολιτικη & Οικονομια,Newsroom,Γυναικοκτονία - Άγιοι Ανάργυροι: Η κυβέρνηση για τη θεσμοθέτηση του όρου - Κατηγορεί τον ΣΥΡΙΖΑ για «επικοινωνιακό πυροτέχνημα»,"«Η ανθρωποκτονία καλύπτει», απαντούν","Η γυναικοκτονία έξω από το Αστυνομικό Τμήμα των Αγίων Αναργύρων με θύμα την 28χρονη Κυριακή συγκλονίζει, η έρευνα της Δικαιοσύνης και η ΕΔΕ που διατάχθηκε από την ΕΛ.ΑΣ. περί παραλείψεων και λαθών στο ΑΤ θα δώσει τις απαντήσεις στα ερωτήματα που αρχίζουν να πυκνώνουν για τη στάση των αστυνομικών. Κυβερνητικές υποστηρίζουν ότι «πρόκειται για κάτι το οποίο δεν έχει συμβεί ξανά» και έτσι «τα ακριβή δεδομένα της υπόθεσης θα αποτυπωθούν από την έρευνα». Την ίδια ώρα, κυβερνητικές πηγές υποστηρίζουν ότι το αίτημα για νομική θεσμοθέτηση της γυναικοκτονίας αποτελεί «επικοινωνιακό πυροτέχνημα της αντιπολίτευσης». «Όταν χάνεται ένα νέο κορίτσι τόσο άδικα, τόσο φρικτά δεν μπορείς παρά να μην πεις ότι συγκλονίζεσαι, να μην οργιστείς να μην πεις πώς είναι δυνατόν να συμβαίνουν αυτά. Δεν υπάρχει καμία αμφιβολία ότι είναι ανάγκη πέραν του νόμου, ανάγκη ανθρώπινη, να διερευνηθούν όλα όσα συνέβησαν από τη στιγμή που η κοπέλα αυτή εισήλθε στο αστυνομικό τμήμα μέχρι τη στιγμή που έχασε τη ζωή της, που δολοφονήθηκε», σημειώνουν κυβερνητικές πηγές. Τα τελευταία χρόνια έχουν δημιουργηθεί 18 γραφεία για τη διαχείριση υποθέσεων ενδοοικογενειακής βίας, ενώ αναμένεται η δημιουργία ακόμη 45 γραφείων. «Κανένας δεν είπε ότι επειδή εφαρμόζουμε αυτά τα σχέδια, θα έχουμε μηδενικές δολοφονίες, γυναικοκτονίες, αφαιρέσεις ανθρώπινων ζωών», σχολιάζουν οι ίδιες πηγές. Όπως υποστηρίζουν κυβερνητικές πηγές, ο όρος «γυναικοκτονία» υπάρχει σε κοινωνικό επίπεδο. «Γιατί κάποιες γυναίκες δεν πέθαναν ως γυναίκες, αλλά σκοτώθηκαν επειδή είναι γυναίκες. Αυτό τι σημαίνει; Ότι αυτή όλη η δήθεν υπεροχή του θύτη, τον οδήγησε στο ν’ αφαιρέσει τη ζωή ενός ανθρώπου, επειδή ήταν γυναίκα. Από μόνο του αυτό, ως φαινόμενο, κοινωνικά υπάρχει. Και με το να μην το αναφέρουμε, να μην το αναγνωρίζουμε, απλά εθελοτυφλούμε και διαιωνίζουμε το πρόβλημα. Ωστόσο, το να ζητά η αντιπολίτευση να υιοθετηθεί ο όρος στην ποινική μεταχείριση είναι υποκρισία και επικοινωνιακό πυροτέχνημα. Γιατί; Κάτι τέτοιο θα ήταν απαραίτητο να γίνει επί ΣΥΡΙΖΑ με τον δικό τους Ποινικό Κώδικα, όπου ένας δολοφόνος, όπως ο χθεσινός, θα μπορούσε να καταδικαστεί, όχι μόνο 15, ακόμα και δέκα χρόνια και σε πέντε χρόνια να είναι πάλι έξω και να ξανά κάνει το ίδιο. Με τον Ποινικό Κώδικα που ψήφισε η ΝΔ προβλέπεται πλέον το μέγιστο της ποινής. Άρα ακόμη και να υιοθετηθεί ο όρος δεν αλλάζει κάτι στο μέγιστο της ποινής γιατί αυτό ισχύει ήδη μετά την αλλαγή των ΠΚ από τη ΝΔ», σημειώνουν πηγές στην ATHENS VOICE. Αντίστοιχη θέση τήρησε σε δηλώσεις του στον Ant1 o Παύλος Μαρινάκης. Ο κυβερνητικός εκπρόσωπος σημείωσε σήμερα (3.4) ότι αυτοί που προτείνουν τη θεσμοθέτηση του όρου «γυναικοκτονία», είχαν νομοθετήσει να μπορεί ενδεχομένως ο χθεσινός δολοφόνος να είναι έξω σε πολύ λίγα χρόνια. «Αυτά είναι γραπτά, προκύπτουν, όποιος τα αμφισβητεί, είναι οι κώδικες, υπήρχαν, τα ξέρουν όλοι. Πάμε και γιατί είναι επικοινωνιακό τρικ, ως προς τη νομική του διάσταση. Τι ποινή έχει η ανθρωποκτονία; Συνολικά η ανθρωποκτονία, πλέον, με τη δική μας κυβέρνηση, όπως ήταν και παλιά; Ισόβια. Έρχεται, λοιπόν, κάποιος και λέει, να θεσμοθετηθεί στον Ποινικό Κώδικα επιβαρυντικά. Ρωτάω, λοιπόν, εγώ: αυτοί που το λένε, γνωρίζουν ότι τα ισόβια είναι η εσχάτη των ποινών στο δικαιϊκό μας σύστημα. Τι προτείνουν ακριβώς; Θέλουν να επανέλθει η θανατική ποινή; Προφανώς, και όχι φαντάζομαι. Τα έχουμε λύσει αυτά δεκαετίες. Τι θέλουν, όταν το θύμα είναι γυναίκα να είναι ισόβια και εάν είναι κάποιος άλλος να είναι λιγότερο; Θέλω να πω, όταν γνωρίζουν ότι η μέγιστη των ποινών προβλέπεται, προφανώς, στο αδίκημα της ανθρωποκτονίας, αν κι εκείνοι αυτό δεν το είχαν κάνει, όλο αυτό το κάνουν μόνο και μόνο γιατί; Για να κάνουν πολιτική μέσα σε μία ημέρα, που όλη η κοινωνία είναι προφανές ότι έχει οργιστεί με αυτήν τη δολοφονία, ο κάθε άνθρωπος».",https://www.athensvoice.gr/images/1074x600/jpg/files/2024-04-03/gynaikoktonia_thesmothetisi_orou.jpg,2024,4,3
https://www.athensvoice.gr/epikairotita/ellada/844097/gunaikoktonia-agioi-anarguroi-nees-plirofories/,Γυναικοκτονία - Άγιοι Ανάργυροι: Η Κυριακή ήταν έγκυος στο παρελθόν και απέβαλε όταν τη χτύπησε ο 38χρονος,2024-04-03,12:37:00,Ελλαδα,Newsroom,Γυναικοκτονία - Άγιοι Ανάργυροι: Νέες πληροφορίες -  Πληροφορίες ότι η Κυριακή ήταν έγκυος στο παρελθόν και απέβαλε όταν τη χτύπησε ο 38χρονος,Νέες πληροφορίες στο φως της δημοσιότητας,"Λίγες ώρες μετά τη γυναικοκτονία της Κυριακής Γρίβα έξω από το φυλάκιο του αστυνομικού τμήματος Αγίων Αναργύρων από τον πρώην σύντροφό της, έρχονται νέα στοιχεία στο φως της δημοσιότητας που αναφέρουν πως η 28χρονη είχε μείνει έγκυος κατά το παρελθόν και απέβαλε από χτυπήματα του 38χρονου.  Όπως μετέδωσε δημοσιογράφος του ΕΡΤNews φαίνεται πως πριν περίπου δυο χρόνια η 28χρονη Κυριακή είχε μείνει έγκυος από τον 38χρονο και είχε αποβάλει επειδή φέρεται, σύμφωνα πάντα με το ρεπορτάζ, να είχε κακοποιηθεί από τον ίδιο ενδεχομένως και με αυτό τον σκοπό. Η πληροφορία επιβεβαιώθηκε και από το στενό οικογενειακό περιβάλλον της κοπέλας, πρόσθεσε ο δημοσιογράφος. Μια θεία της 28χρονης μίλησε στην εκμπομπή του Star «Αλήθειες με τη Ζήνα» και επιβεβαίωσε το εν λόγω ρεπορτάζ.   «Οι γυναίκες να μιλήσουν, αλλά δεν έχουν βοήθεια από πουθενά. Ήρθε να ζητήσει βοήθεια και κρύφτηκαν. »Της είχαμε πει να φύγει από αυτόν τον άνθρωπο, να έρθει εδώ, και η αδελφή της και εμείς. Φοβόταν για τη ζωή της. Την απειλούσε συνέχεια. Το ξέραμε αυτό, το έλεγε συνέχεια. Την είχε χτυπήσει πολλές φορές και είχε χάσει ένα μωρό από το ξύλο και τους βιασμούς. »Η αδελφή μου είναι με ηρεμιστικά και προσπαθούμε να τη συνεφέρουμε, όπως και όλους στην οικογένεια», κατέληξε. Η εκπρόσωπος Τύπου της ΕΛ.ΑΣ., Κωνσταντία Δημογλίδου, κλήθηκε σήμερα (3.4) να δώσει απαντήσεις στο ποιες παραλείψεις ή λάθη των αστυνομικών οδήγησαν στη γυναικοκτονία έξω ακριβώς από το Αστυνομικό Τμήμα των Αγίων Αναργύρων με θύμα την 28χρονη Κυριακή. Μεταξύ άλλων, η κ. Δημογλίδου έκανε γνωστό ότι περιπολικό υπήρχε εκείνη την ώρα στην περιοχή των Αγίων Αναργύρων, ωστόσο δεν κλήθηκε να μεταφέρει τη νηπιαγωγό στο σπίτι της, όπου εκτιμούσε ότι την περίμενε ο πρώην σύντροφός της. «Δεν τέθηκε ποτέ θέμα μη ύπαρξης περιπολίας στην περιοχή, υπήρχε περιπολικό στην περιοχή των Αγίων Αναργύρων» δήλωσε στον ΣΚΑΪ η κ. Δημογλίδου και πρόσθεσε: «Το ερώτημα είναι το γιατί δεν κλήθηκε από τους αστυνομικούς το περιπολικό για να συνοδεύσει την κοπέλα στο σπίτι της». Βίντεο ντοκουμέντο που προβλήθηκε από το Mega δείχνει περί τις 21:00 το βράδυ της Δευτέρας (1.4) τον 39χρονο γυναικοκτόνο να «κόβει βόλτες» γύρω από το σπίτι της 28χρονης. Η νεαρή νηπιαγωγός είχε μετακομίσει εκεί τους τελευταίους δύο μήνες. Βαριά εκτεθειμένη εμφανίζεται η ηγεσία της ΕΛ.ΑΣ. και του υπουργείου Προστασίας του Πολίτη μετά τις σοκαριστικές αποκαλύψεις που ακολούθησαν την πρωτοφανή γυναικοκτονία έξω από το αστυνομικό τμήμα Αγίων Αναργύρων, με θύμα την 28χρονη Κυριακή Γρίβα, τη νηπιαγωγό που δολοφόνησε εν ψυχρώ και με πέντε μαχαιριές ο πρώην αρραβωνιαστικός της Θάνος Κ. Το αρχηγείο της ΕΛ.ΑΣ., εν μέσω σφοδρών αντιδράσεων για τα όσα είδαν το φως της δημοσιότητας, αρκέστηκε να αναφέρει πως υπάρχουν πρωτόκολλα που ακολουθούνται σε αυτές τις περιπτώσεις και πως έχουν αποσταλεί σε όλες τις αστυνομικές υπηρεσίες. Εδώ όμως οι αποκαλύψεις έρχονται να αποδείξουν με τον πλέον ξεκάθαρο τρόπο πως τα πράγματα στα αστυνομικά τμήματα δεν λειτουργούν όπως πρέπει και οι πολίτες δεν αντιμετωπίζονται με τον τρόπο που τους αρμόζει. Η Κυριακή Γρίβα πήγε μαζί με έναν φίλο της για να ενημερώσει τις αρχές πως ο πρώην αρραβωνιαστικός της την παρακολουθεί και την απείλησε πως θα της κάνει κακό εάν δεν επιστρέψει σε εκείνον. Το μόνο που ζήτησε ήταν ένα περιπολικό να την μεταφέρει στο σπίτι με ασφάλεια, αφού λίγο νωρίτερα ο 39χρονος είχε εμφανιστεί μπροστά στην ίδια και τον φίλο της, έξω από την είσοδο του σπιτιού της. Αντί να την μεταφέρουν με περιπολικό που υπήρχε διαθέσιμο στο τμήμα εκείνη την ώρα, την άφησαν να καλέσει μόνη της το «100» και να ζητήσει περιπολικό για να την συνοδεύσει μέχρι το σπίτι της. Την ώρα που έβγαινε από το τμήμα και ενώ μιλούσε με την εκφωνήτρια της «Άμεσης Δράσης» η 28χρονη δέχθηκε τη δολοφονική επίθεση με πέντε μαχαιριές από τον 39χρονο πρώην αρραβωνιαστικό της. Μπροστά στα μάτια του φρουρού του αστυνομικού τμήματος. Οι αποκαλύψεις, ώρα με την ώρα, δημιουργούν την εικόνα χάους στην ΕΛ.ΑΣ. Η 28χρονη πηγαίνει στο Αστυνομικό Τμήμα για να ζητήσει αστυνομική συνοδεία. Στο τμήμα, βρίσκονται η αξιωματικός υπηρεσίας, ο φρουρός-υπαρχιφύλακας του τμήματος και η επόπτρια βάρδιας μαζί με την οδηγό της. Η επόπτρια, που τυγχάνει να είναι υποδιοικητής στο συγκεκριμένο τμήμα, έχει την αρμοδιότητα να πηγαίνει από το ένα τμήμα της Δυτικής Αττικής στο άλλο, προκειμένου να ελέγχει πως όλα λειτουργούν σωστά και ότι δεν υπάρχουν προβλήματα. Τη συγκεκριμένη βραδιά βρισκόταν στο ΑΤ Αγίων Αναργύρων.   Τη στιγμή που εμφανίστηκε η Κυριακή με τον φίλο της, δεν υπήρχε περιστατικό σε εξέλιξη στους Αγίους Αναργύρους ή κάποιο άλλο από τα τμήματα της Δυτικής Αττικής. Η Κυριακή ζητά συνοδεία περιπολικού και η επόπτρια δεν προσφέρεται να την μεταφέρει, ενώ διαθέτει και οδηγό και όχημα. Ειδικά μάλιστα από την στιγμή που η 28χρονη έχει πέσει θύμα βιασμού και ξυλοδαρμού από τον κατηγορούμενο, ο κατηγορούμενος έχει απασχολήσει τις αρχές για υποθέσεις ναρκωτικών και επίθεση σε αστυνομικό, ενώ έχει εγκλειστεί τρεις φορές σε ψυχιατρικά ιδρύματα. Και όμως, η αξιωματικός υπηρεσίας και η επόπτρια λένε στην 28χρονη να επικοινωνήσει με το «100» για να της διαθέσει ένα περιπολικό. Εν συνεχεία, ο φρουρός του τμήματος, ενώ γίνεται μπροστά στα μάτια του η επίθεση, δεν βγαίνει έγκαιρα από το κουβούκλιο για να αποτρέψει το φονικό, παρά μόνο όταν πλέον ο δράστης έχει σταματήσει το δολοφονικό του αμόκ και κοιτά περίεργα τον χώρο, ελάχιστα πριν αυτοτραυματιστεί. Ο συγκεκριμένος υπαρχιφύλακας έχει ενδιαφέρον, μιας και πριν από λίγα χρόνια, είχε συλληφθεί μαζί με ακόμη δύο άτομα για υπόθεση πλαστογραφίας διαβατηρίων στον Ασπρόπυργο. Παρά το γεγονός ότι κρίθηκε προφυλακιστέος μετά τη σύλληψη του, αφέθηκε ελεύθερος με περιοριστικούς όρους λίγους μήνες αργότερα. Ταυτόχρονα με τη σύλληψη εκκινήθηκε πειθαρχική διαδικασία σε βάρος του και τέθηκε σε διαθεσιμότητα. Σύμφωνα όμως με τον κανονισμό του Πειθαρχικού Συμβουλίου της ΕΛ.ΑΣ., μετά το πέρας του χρόνου της διαθεσιμότητας και από τη στιγμή που δεν έχει τελεσιδικήσει η υπόθεση του κατηγορούμενου, επιτρέπεται -εάν το ζητήσει ο ίδιος- να επιστρέψει στην εργασία του. Όπως έκανε, εξάλλου, και ο συγκεκριμένος υπαρχιφύλακας. Αυτή τη στιγμή, η υπόθεση του πρώην ειδικού φρουρού βρίσκεται λίγο πριν τελεσιδικήσει, καθώς δικάζεται σε τρίτο βαθμό, στον Άρειο Πάγο. Ο υπαρχιφύλακας, εκτιμούν οι αστυνομικοί που διενεργούν την ΕΔΕ που διατάχθηκε από το αρχηγείο της ΕΛ.ΑΣ., ενδεχομένως να μην ήθελε να εμπλακεί στο περιστατικό μιας και εκκρεμεί άλλη υπόθεση σε βάρος του και το ενδεχόμενο θανάσιμου χτυπήματος εις βάρος του δολοφόνου να τον έφερνε μπροστά σε νέες δικαστικές περιπέτειες. Επίσης, η αξιωματικός υπηρεσίας ελέγχεται εάν ακολούθησε τους προβλεπόμενους κανόνες για τις περιπτώσεις ενδοοικογενειακής βίας και κακοποίησης γυναικών. Διαβάστε επίσης → Άγιοι Ανάργυροι: «Συγγνώμη στην οικογένεια της κοπέλας, την είχα σαν κόρη μου» - Τι αναφέρει ο πατέρας του δράστη",https://www.athensvoice.gr/images/1074x600/jpg/files/2024-04-02/agioi_anargiroi_eisaggeliki_paremvasi__1___1_.jpg,2024,4,3
https://www.athensvoice.gr/epikairotita/ellada/844176/gunaikoktonia-agioi-anarguroi-karatomiseis-sto-at/,Μπαράζ «καρατομήσεων» στο ΑΤ Αγίων Αναργύρων μετά τις αποκαλύψεις για τη γυναικοκτονία,2024-04-03,18:27:00,Ελλαδα,Γιώργος Σόμπολος,Η γυναικοκτονία έξω από το ΑΤ Αγίων Αναργύρων και τα ντοκουμέντα που είδαν το φως της δημοσιότητας οδήγησαν σε μπαράζ «καρατομήσεων»,Σε εξέλιξη η έρευνα για τις ευθύνες των αστυνομικών,"Αποτροπιασμό έχουν προκαλέσει τα ντοκουμέντα, ηχητικά και βιντεοσκοπημένα, που είδαν το φως της δημοσιότητας για τα όσα τραγικά σημειώθηκαν το βράδυ της Δευτέρας (1/4) έξω από το ΑΤ Αγίων Αναργύρων, με κατάληξη την γυναικοκτονία της Κυριακής Γρίβα. Τα γεγονότα οδήγησαν στην «καρατόμηση» έξι αστυνομικών μέχρι στιγμής, ενώ είναι σε εξέλιξη έρευνα για τις ευθύνες των εμπλεκόμενων στην υπόθεση. Σύμφωνα με απόφαση της ηγεσίας της ΕΛ.ΑΣ., απομακρύνθηκαν από τις θέσεις τους ο διοικητής του τμήματος, η υποδιοικητής η οποία το βράδυ του φονικού είχε τον ρόλο επόπτη των αστυνομικών τμημάτων Δυτικής Αττικής, η οδηγός της, ο φρουρός του τμήματος, καθώς και ο εκφωνητής της «Άμεσης Δράσης». Ο εως τώρα έλεγχος στο πλαίσιο της Ένορκης Διοικητικής Εξέτασης καταδεικνύει πως υπάρχουν ευθύνες για όλους αυτούς τους αστυνομικούς, για τους οποίους κρίθηκε αναγκαίο να απομακρυνθούν από τις θέσεις τους μέχρι την περάτωση της έρευνας. Ειδικά για τον εκφωνητή του «100» και τον υπαρχιφύλακα-φρουρό του αστυνομικού τμήματος, τα ευρήματα σε βάρος τους, σύμφωνα με πηγές της ΕΛ.ΑΣ., είναι σημαντικά. «Το ηχητικό που έχει δοθεί στη δημοσιότητα εστάλη ατόφιο, από χθες, από την ίδια την Αστυνομία, στον εισαγγελέα και στον διεξάγοντα την εσωτερική έρευνα εκ μέρους της ΕΛΑΣ», τονίζουν πηγές της Ελληνικής Αστυνομίας σχετικά με την συνομιλία της 28χρονης με το «100», λίγο πριν από την δολοφονία της, από τον 39χρονο πρώην σύντροφό της, έξω από το Αστυνομικό Τμήμα Αγίων Αναργύρων. «Ο αστυνομικός του τηλεφωνικού κέντρου που ακούγεται να συνομιλεί με το θύμα», αναφέρουν οι ίδιες πηγές, «έχει απομακρυνθεί από την θέση του, είναι υπό έρευνα από την ΕΛΑΣ και αντιμέτωπος με ποινικές και διοικητικές ευθύνες, ενώ αντικαθίσταται και ο διοικητής του Αστυνομικού Τμήματος Αγίων Αναργύρων. Υπενθυμίζεται ότι το ηχητικό περιλαμβάνεται ως μέρος της δικογραφίας και πως η έρευνα για όλους τους εμπλεκόμενους έχει ξεκινήσει ήδη από χθες. Ελέγχονται όλοι ενδελεχώς, και στο Αστυνομικό Τμήμα και στο ""100"", ενώ έχουν ληφθεί καταθέσεις από όλους». Επίσης, σημειώνουν ότι «μέχρι την Παρασκευή, αφού ολοκληρωθεί η προκαταρκτική έρευνα, όλα τα στοιχεία θα σταλούν στον εισαγγελέα, όπως προβλέπεται από τη διαδικασία, προκειμένου να τους καλέσει να απολογηθούν». Οι δραματικές τελευταίες στιγμές της Κυριακής Γρίβα την ώρα που μιλούσε με την Άμεση Δράση, δευτερόλεπτα πριν της επιτεθεί και τη δολοφονήσει ο πρώην σύντροφός της έξω από το αστυνομικό τμήμα των Αγίων Αναργύρων, μεταδόθηκαν από το Mega. Η κοπέλα, ενώ έχει συμφωνήσει να πάει περιπολικό στο σπίτι της για την προστασία της, βλέπει τον δράστη μπροστά της. «Χάνομαι. Είναι εδώ, έχει έρθει εδώ», λέει. Ο τηλεφωνητής τη ρωτά αν ο 39χρονος είναι εκεί, «χάνομαι», λέει το κορίτσι. Και αμέσως μετά ακούγονται φωνές «τη σκοτώνει, τη σκότωσε».   Δευτερόλεπτα πριν δεχθεί την επίθεση που έκοψε το νήμα της ζωής της, η κοπέλα είχε περιγράψει στον αστυνομικό της Αμεσης Δράσης τους φόβους της από το γεγονός ότι είχε εντοπίσει τον πρώην σύντροφό της να της έχει στήσει καρτέρι έξω από το σπίτι της.    Κυριακή: Γεια σας, βρίσκομαι στο τμήμα Αγίων Αναργύρων και χρειάζομαι κάποιον να μπορέσει να με πάει στο σπίτι μου γιατί έξω από το σπίτι μου με περιμένει ο πρώην μου ο οποίος έχει πολλά ψυχολογικά προβλήματα.
Τηλεφωνητής Άμεσης Δράσης: Οπότε να στείλω περιπολικό στο σπίτι σας για τον πρώην.
Κυριακή: Όχι είμαι στο τμήμα και θέλω να πάω στο σπίτι και φοβάμαι να πάω μόνη μου, τον είδα να περιμένει έξω από την πόρτα.
Τηλεφωνητής: Ωραία, και το περιπολικό δεν είναι ταξί θα στείλω άμα θέλετε στο σπίτι σας.
Κυριακή: Ωραία στείλτε στο σπίτι μου.
Τηλεφωνητής: Σε ποια οδό;
Κυριακή: Αριστοφάνους 9 Άγιοι Ανάργυροι. Σε πόση ώρα θα είναι εκεί;
Τηλεφωνητής: Δεν γνωρίζω σε πόση ώρα.
Κυριακή: Εντάξει και εγώ τι πρέπει να κάνω να περιμένω στο τμήμα ή να ξεκινήσω να πηγαίνω προς το σπίτι.
Τηλεφωνητής: Του έχετε κάνει μήνυση.
Κυριακή: Όχι.
Τηλεφωνητής: Α, αυτός τι κάνει εκεί πέρα, περιμένει για ποιο λόγο;
Κυριακή: Περιμένει για να με εκδικηθεί, δεν ξέρω, να με χτυπήσει. Και χθες είχε έρθει αλλά δεν το τραβήξαμε.
Τηλεφωνητής: Το όνομά σας.
Κυριακή: Γρίβα Κυριακή.
Τηλεφωνητής: Γρίβα Κυριακή, οπότε αναμένει έξωθεν της οικίας ο πρώην σύντροφος της, με σκοπό να σας ασκήσει βία έτσι;
Κυριακή: Ναι.
Τηλεφωνητής: Εσείς σε πόση ώρα θα είστε εκεί;
Κυριακή: Δίπλα είμαστε εμείς, σε δύο λεπτά θα είμαι εκεί εγώ.
Τηλεφωνητής: Βρίσκεται πλησίον, αλλά βρίσκεστε στο αστυνομικό τμήμα να γράψω;
Κυριακή: Τώρα ναι αλλά είμαι με αυτοκίνητο με έναν φίλο μου και θέλουμε να πάμε στο σπίτι.
Τηλεφωνητής: Βρίσκεται στο αστυνομικό τμήμα.
Κυριακή: Χάνομαι, έχει έρθει εδώ.
Τηλεφωνητής: Ο πρώην;
Κυριακή: Ναι είναι εδώ.
Τηλεφωνητής: Οπότε να στείλω στο αστυνομικό τμήμα;
Κυριακή: Ναι........... (η ώρα της επίθεσης) Διαβάστε επίσης: Γυναικοκτονία έξω από το ΑΤ Αγίων Αναργύρων: Γιατί δεν σώθηκε η Κυριακή Γρίβα",https://www.athensvoice.gr/images/1074x600/1/jpg/files/2024-04-03/gynaikoktonia-karatomiseis.jpg,2024,4,3
https://www.athensvoice.gr/epikairotita/ellada/844130/gunaikoktonia-agioi-anarguroi-video-ti-stigmi-tis-dolofonias/,Γυναικοκτονία: Η στιγμή που ο 38χρονος επιτίθεται στην Κυριακή Γρίβα έξω από το ΑΤ Αγίων Αναργύρων,2024-04-03,14:23:00,Ελλαδα,Newsroom,Γυναικοκτονία - Άγιοι Ανάργυροι: Βίντεο τη στιγμή της δολοφονίας - Το βίντεο κατέγραψε κάμερα από κατάστημα της περιοχής,Το βίντεο κατέγραψε κάμερα από κατάστημα της περιοχής,"Στη δημοσιότητα έφερε το ρεπορτάζ του Mega το βίντεο τη στιγμή της δολοφονικής επίθεσης που δέχτηκε η 28χρονη Κυριακή Γρίβα έξω από το αστυνομικό τμήμα Αγίων Αναργύρων το βράδυ της Δευτέρας. Στο βίντεο φαίνεται η στιγμή που η 28χρονη βγαίνει από το αστυνομικό τμήμα ενώ μιλά στο τηλέφωνο με την άμεση δράδη. Η κοπέλα είναι μαζί με φίλο της, ο οποίος τη συνόδευσε στο τμήμα. Λίγο αργότερα, ο 39χρονος δράστης, τρέχει προς το μέρος της Κυριακής και της επιτίθεται, τραυματίζοντάς τη θανάσιμα.   Λίγες ώρες μετά τη γυναικοκτονία της Κυριακής Γρίβα έξω από το φυλάκιο του αστυνομικού τμήματος Αγίων Αναργύρων από τον πρώην σύντροφό της, έρχονται νέα στοιχεία στο φως της δημοσιότητας που αναφέρουν πως η 28χρονη είχε μείνει έγκυος κατά το παρελθόν και απέβαλε από χτυπήματα του 38χρονου.  Όπως μετέδωσε δημοσιογράφος του ΕΡΤNews φαίνεται πως πριν περίπου δυο χρόνια η 28χρονη Κυριακή είχε μείνει έγκυος από τον 38χρονο και είχε αποβάλει επειδή φέρεται, σύμφωνα πάντα με το ρεπορτάζ, να είχε κακοποιηθεί από τον ίδιο ενδεχομένως και με αυτό τον σκοπό. Η πληροφορία επιβεβαιώθηκε και από το στενό οικογενειακό περιβάλλον της κοπέλας, πρόσθεσε ο δημοσιογράφος. Μια θεία της 28χρονης μίλησε στην εκμπομπή του Star «Αλήθειες με τη Ζήνα» και επιβεβαίωσε το εν λόγω ρεπορτάζ.   «Οι γυναίκες να μιλήσουν, αλλά δεν έχουν βοήθεια από πουθενά. Ήρθε να ζητήσει βοήθεια και κρύφτηκαν. »Της είχαμε πει να φύγει από αυτόν τον άνθρωπο, να έρθει εδώ, και η αδελφή της και εμείς. Φοβόταν για τη ζωή της. Την απειλούσε συνέχεια. Το ξέραμε αυτό, το έλεγε συνέχεια. Την είχε χτυπήσει πολλές φορές και είχε χάσει ένα μωρό από το ξύλο και τους βιασμούς. »Η αδελφή μου είναι με ηρεμιστικά και προσπαθούμε να τη συνεφέρουμε, όπως και όλους στην οικογένεια», κατέληξε. Η εκπρόσωπος Τύπου της ΕΛ.ΑΣ., Κωνσταντία Δημογλίδου, κλήθηκε σήμερα (3.4) να δώσει απαντήσεις στο ποιες παραλείψεις ή λάθη των αστυνομικών οδήγησαν στη γυναικοκτονία έξω ακριβώς από το Αστυνομικό Τμήμα των Αγίων Αναργύρων με θύμα την 28χρονη Κυριακή. Μεταξύ άλλων, η κ. Δημογλίδου έκανε γνωστό ότι περιπολικό υπήρχε εκείνη την ώρα στην περιοχή των Αγίων Αναργύρων, ωστόσο δεν κλήθηκε να μεταφέρει τη νηπιαγωγό στο σπίτι της, όπου εκτιμούσε ότι την περίμενε ο πρώην σύντροφός της. «Δεν τέθηκε ποτέ θέμα μη ύπαρξης περιπολίας στην περιοχή, υπήρχε περιπολικό στην περιοχή των Αγίων Αναργύρων» δήλωσε στον ΣΚΑΪ η κ. Δημογλίδου και πρόσθεσε: «Το ερώτημα είναι το γιατί δεν κλήθηκε από τους αστυνομικούς το περιπολικό για να συνοδεύσει την κοπέλα στο σπίτι της». Βίντεο ντοκουμέντο που προβλήθηκε από το Mega δείχνει περί τις 21:00 το βράδυ της Δευτέρας (1.4) τον 39χρονο γυναικοκτόνο να «κόβει βόλτες» γύρω από το σπίτι της 28χρονης. Η νεαρή νηπιαγωγός είχε μετακομίσει εκεί τους τελευταίους δύο μήνες. Βαριά εκτεθειμένη εμφανίζεται η ηγεσία της ΕΛ.ΑΣ. και του υπουργείου Προστασίας του Πολίτη μετά τις σοκαριστικές αποκαλύψεις που ακολούθησαν την πρωτοφανή γυναικοκτονία έξω από το αστυνομικό τμήμα Αγίων Αναργύρων, με θύμα την 28χρονη Κυριακή Γρίβα, τη νηπιαγωγό που δολοφόνησε εν ψυχρώ και με πέντε μαχαιριές ο πρώην αρραβωνιαστικός της Θάνος Κ. Το αρχηγείο της ΕΛ.ΑΣ., εν μέσω σφοδρών αντιδράσεων για τα όσα είδαν το φως της δημοσιότητας, αρκέστηκε να αναφέρει πως υπάρχουν πρωτόκολλα που ακολουθούνται σε αυτές τις περιπτώσεις και πως έχουν αποσταλεί σε όλες τις αστυνομικές υπηρεσίες. Εδώ όμως οι αποκαλύψεις έρχονται να αποδείξουν με τον πλέον ξεκάθαρο τρόπο πως τα πράγματα στα αστυνομικά τμήματα δεν λειτουργούν όπως πρέπει και οι πολίτες δεν αντιμετωπίζονται με τον τρόπο που τους αρμόζει. Η Κυριακή Γρίβα πήγε μαζί με έναν φίλο της για να ενημερώσει τις αρχές πως ο πρώην αρραβωνιαστικός της την παρακολουθεί και την απείλησε πως θα της κάνει κακό εάν δεν επιστρέψει σε εκείνον. Το μόνο που ζήτησε ήταν ένα περιπολικό να την μεταφέρει στο σπίτι με ασφάλεια, αφού λίγο νωρίτερα ο 39χρονος είχε εμφανιστεί μπροστά στην ίδια και τον φίλο της, έξω από την είσοδο του σπιτιού της. Αντί να την μεταφέρουν με περιπολικό που υπήρχε διαθέσιμο στο τμήμα εκείνη την ώρα, την άφησαν να καλέσει μόνη της το «100» και να ζητήσει περιπολικό για να την συνοδεύσει μέχρι το σπίτι της. Την ώρα που έβγαινε από το τμήμα και ενώ μιλούσε με την εκφωνήτρια της «Άμεσης Δράσης» η 28χρονη δέχθηκε τη δολοφονική επίθεση με πέντε μαχαιριές από τον 39χρονο πρώην αρραβωνιαστικό της. Μπροστά στα μάτια του φρουρού του αστυνομικού τμήματος. Οι αποκαλύψεις, ώρα με την ώρα, δημιουργούν την εικόνα χάους στην ΕΛ.ΑΣ. Η 28χρονη πηγαίνει στο Αστυνομικό Τμήμα για να ζητήσει αστυνομική συνοδεία. Στο τμήμα, βρίσκονται η αξιωματικός υπηρεσίας, ο φρουρός-υπαρχιφύλακας του τμήματος και η επόπτρια βάρδιας μαζί με την οδηγό της. Η επόπτρια, που τυγχάνει να είναι υποδιοικητής στο συγκεκριμένο τμήμα, έχει την αρμοδιότητα να πηγαίνει από το ένα τμήμα της Δυτικής Αττικής στο άλλο, προκειμένου να ελέγχει πως όλα λειτουργούν σωστά και ότι δεν υπάρχουν προβλήματα. Τη συγκεκριμένη βραδιά βρισκόταν στο ΑΤ Αγίων Αναργύρων.   Τη στιγμή που εμφανίστηκε η Κυριακή με τον φίλο της, δεν υπήρχε περιστατικό σε εξέλιξη στους Αγίους Αναργύρους ή κάποιο άλλο από τα τμήματα της Δυτικής Αττικής. Η Κυριακή ζητά συνοδεία περιπολικού και η επόπτρια δεν προσφέρεται να την μεταφέρει, ενώ διαθέτει και οδηγό και όχημα. Ειδικά μάλιστα από την στιγμή που η 28χρονη έχει πέσει θύμα βιασμού και ξυλοδαρμού από τον κατηγορούμενο, ο κατηγορούμενος έχει απασχολήσει τις αρχές για υποθέσεις ναρκωτικών και επίθεση σε αστυνομικό, ενώ έχει εγκλειστεί τρεις φορές σε ψυχιατρικά ιδρύματα. Και όμως, η αξιωματικός υπηρεσίας και η επόπτρια λένε στην 28χρονη να επικοινωνήσει με το «100» για να της διαθέσει ένα περιπολικό. Εν συνεχεία, ο φρουρός του τμήματος, ενώ γίνεται μπροστά στα μάτια του η επίθεση, δεν βγαίνει έγκαιρα από το κουβούκλιο για να αποτρέψει το φονικό, παρά μόνο όταν πλέον ο δράστης έχει σταματήσει το δολοφονικό του αμόκ και κοιτά περίεργα τον χώρο, ελάχιστα πριν αυτοτραυματιστεί. Ο συγκεκριμένος υπαρχιφύλακας έχει ενδιαφέρον, μιας και πριν από λίγα χρόνια, είχε συλληφθεί μαζί με ακόμη δύο άτομα για υπόθεση πλαστογραφίας διαβατηρίων στον Ασπρόπυργο. Παρά το γεγονός ότι κρίθηκε προφυλακιστέος μετά τη σύλληψη του, αφέθηκε ελεύθερος με περιοριστικούς όρους λίγους μήνες αργότερα. Ταυτόχρονα με τη σύλληψη εκκινήθηκε πειθαρχική διαδικασία σε βάρος του και τέθηκε σε διαθεσιμότητα. Σύμφωνα όμως με τον κανονισμό του Πειθαρχικού Συμβουλίου της ΕΛ.ΑΣ., μετά το πέρας του χρόνου της διαθεσιμότητας και από τη στιγμή που δεν έχει τελεσιδικήσει η υπόθεση του κατηγορούμενου, επιτρέπεται -εάν το ζητήσει ο ίδιος- να επιστρέψει στην εργασία του. Όπως έκανε, εξάλλου, και ο συγκεκριμένος υπαρχιφύλακας. Αυτή τη στιγμή, η υπόθεση του πρώην ειδικού φρουρού βρίσκεται λίγο πριν τελεσιδικήσει, καθώς δικάζεται σε τρίτο βαθμό, στον Άρειο Πάγο. Ο υπαρχιφύλακας, εκτιμούν οι αστυνομικοί που διενεργούν την ΕΔΕ που διατάχθηκε από το αρχηγείο της ΕΛ.ΑΣ., ενδεχομένως να μην ήθελε να εμπλακεί στο περιστατικό μιας και εκκρεμεί άλλη υπόθεση σε βάρος του και το ενδεχόμενο θανάσιμου χτυπήματος εις βάρος του δολοφόνου να τον έφερνε μπροστά σε νέες δικαστικές περιπέτειες. Επίσης, η αξιωματικός υπηρεσίας ελέγχεται εάν ακολούθησε τους προβλεπόμενους κανόνες για τις περιπτώσεις ενδοοικογενειακής βίας και κακοποίησης γυναικών. Διαβάστε επίσης → Άγιοι Ανάργυροι: «Συγγνώμη στην οικογένεια της κοπέλας, την είχα σαν κόρη μου» - Τι αναφέρει ο πατέρας του δράστη",https://www.athensvoice.gr/images/1074x600/1/png/files/2024-04-03/agioi-anargyroi-gynaikoktonia.png,2024,4,3
https://www.athensvoice.gr/epikairotita/ellada/844144/gunaikoktonia-o-dialogos-tis-kuriakis-me-to-100/,Άγιοι Ανάργυροι: «Το περιπολικό δεν είναι ταξί» - Ο διάλογος της Κυριακής με την Άμεση Δράση,2024-04-03,15:13:00,Ελλαδα,Newsroom,Γυναικοκτονία: Ο διάλογος της Κυριακής με το «100» - Ηχητικό ντοκουμέντο δευτερόλεπτα πριν επιτεθεί στην 28χρονη ο πρώην σύντροφός της,Ηχητικό ντοκουμέντο δευτερόλεπτα πριν επιτεθεί στην 28χρονη ο πρώην σύντροφός της,"Οι δραματικές τελευταίες στιγμές της Κυριακής Γρίβα την ώρα που μιλούσε με την Άμεση Δράση, δευτερόλεπτα πριν της επιτεθεί και τη δολοφονήσει ο πρώην σύντροφός της έξω από το αστυνομικό τμήμα των Αγίων Αναργύρων, κατέγραψε και έδωσε στη δημοσιότητα η εκπομπή Live News του Mega. Η κοπέλα, ενώ έχει συμφωνήσει να πάει περιπολικό στο σπίτι της για την προστασία της, βλέπει τον δράστη μπροστά της. «Χάνομαι. Είναι εδώ, έχει έρθει εδώ», λέει. Ο τηλεφωνητής τη ρωτά αν ο 39χρονος είναι εκεί, «χάνομαι», λέει το κορίτσι. Και αμέσως μετά ακούγονται φωνές «τη σκοτώνει, τη σκότωσε».   Δευτερόλεπτα πριν δεχθεί την επίθεση που έκοψε το νήμα της ζωής της, η κοπέλα είχε περιγράψει στον αστυνομικό της Αμεσης Δράσης τους φόβους της από το γεγονός ότι είχε εντοπίσει τον πρώην σύντροφό της να της έχει στήσει καρτέρι έξω από το σπίτι της.    Κυριακή: Γεια σας, βρίσκομαι στο τμήμα Αγίων Αναργύρων και χρειάζομαι κάποιον να μπορέσει να με πάει στο σπίτι μου γιατί έξω από το σπίτι μου με περιμένει ο πρώην μου ο οποίος έχει πολλά ψυχολογικά προβλήματα.
Τηλεφωνητής Άμεσης Δράσης: Οπότε να στείλω περιπολικό στο σπίτι σας για τον πρώην.
Κυριακή: Όχι είμαι στο τμήμα και θέλω να πάω στο σπίτι και φοβάμαι να πάω μόνη μου, τον είδα να περιμένει έξω από την πόρτα.
Τηλεφωνητής: Ωραία, και το περιπολικό δεν είναι ταξί θα στείλω άμα θέλετε στο σπίτι σας.
Κυριακή: Ωραία στείλτε στο σπίτι μου.
Τηλεφωνητής: Σε ποια οδό;
Κυριακή: Αριστοφάνους 9 Άγιοι Ανάργυροι. Σε πόση ώρα θα είναι εκεί;
Τηλεφωνητής: Δεν γνωρίζω σε πόση ώρα.
Κυριακή: Εντάξει και εγώ τι πρέπει να κάνω να περιμένω στο τμήμα ή να ξεκινήσω να πηγαίνω προς το σπίτι.
Τηλεφωνητής: Του έχετε κάνει μήνυση.
Κυριακή: Όχι.
Τηλεφωνητής: Α, αυτός τι κάνει εκεί πέρα, περιμένει για ποιο λόγο;
Κυριακή: Περιμένει για να με εκδικηθεί, δεν ξέρω, να με χτυπήσει. Και χθες είχε έρθει αλλά δεν το τραβήξαμε.
Τηλεφωνητής: Το όνομά σας.
Κυριακή: Γρίβα Κυριακή.
Τηλεφωνητής: Γρίβα Κυριακή, οπότε αναμένει έξωθεν της οικίας ο πρώην σύντροφος της, με σκοπό να σας ασκήσει βία έτσι;
Κυριακή: Ναι.
Τηλεφωνητής: Εσείς σε πόση ώρα θα είστε εκεί;
Κυριακή: Δίπλα είμαστε εμείς, σε δύο λεπτά θα είμαι εκεί εγώ.
Τηλεφωνητής: Βρίσκεται πλησίον, αλλά βρίσκεστε στο αστυνομικό τμήμα να γράψω;
Κυριακή: Τώρα ναι αλλά είμαι με αυτοκίνητο με έναν φίλο μου και θέλουμε να πάμε στο σπίτι.
Τηλεφωνητής: Βρίσκεται στο αστυνομικό τμήμα.
Κυριακή: Χάνομαι, έχει έρθει εδώ.
Τηλεφωνητής: Ο πρώην;
Κυριακή: Ναι είναι εδώ.
Τηλεφωνητής: Οπότε να στείλω στο αστυνομικό τμήμα;
Κυριακή: Ναι........... (η ώρα της επίθεσης) Διαβάστε επίσης: Γυναικοκτονία έξω από το ΑΤ Αγίων Αναργύρων: Γιατί δεν σώθηκε η Κυριακή Γρίβα",https://www.athensvoice.gr/images/1074x600/1/jpg/files/2024-04-03/gynaikoktonia-agioi-anargyroi-hxhtiko.jpg,2024,4,3
https://www.athensvoice.gr/epikairotita/ellada/844157/gunaikoktonia-i-apadisi-tis-elas-gia-ti-sunomilia/,«Ο αστυνομικός του τηλεφωνικού κέντρου έχει απομακρυνθεί» - Η ΕΛΑΣ για το ηχητικό της 28χρονης με το «100»,2024-04-03,16:26:00,Ελλαδα,Newsroom,Γυναικοκτονία: Η απάντηση της ΕΛΑΣ για τη συνομιλία - «Όλα τα στοιχεία θα σταλούν στον εισαγγελέα προκειμένου να τους καλέσει να απολογηθούν»,«Όλα τα στοιχεία θα σταλούν στον εισαγγελέα προκειμένου να τους καλέσει να απολογηθούν»,"«Το ηχητικό που έχει δοθεί στη δημοσιότητα εστάλη ατόφιο, από χθες, από την ίδια την Αστυνομία, στον εισαγγελέα και στον διεξάγοντα την εσωτερική έρευνα εκ μέρους της ΕΛΑΣ», τονίζουν πηγές της Ελληνικής Αστυνομίας σχετικά με την συνομιλία της 28χρονης με το «100», λίγο πριν από την δολοφονία της, από τον 39χρονο πρώην σύντροφό της, έξω από το Αστυνομικό Τμήμα Αγίων Αναργύρων.   «Ο αστυνομικός του τηλεφωνικού κέντρου που ακούγεται να συνομιλεί με το θύμα», αναφέρουν οι ίδιες πηγές, «έχει απομακρυνθεί από την θέση του, είναι υπό έρευνα από την ΕΛΑΣ και αντιμέτωπος με ποινικές και διοικητικές ευθύνες, ενώ αντικαθίσταται και ο διοικητής του Αστυνομικού Τμήματος Αγίων Αναργύρων. Υπενθυμίζεται ότι το ηχητικό περιλαμβάνεται ως μέρος της δικογραφίας και πως η έρευνα για όλους τους εμπλεκόμενους έχει ξεκινήσει ήδη από χθες. Ελέγχονται όλοι ενδελεχώς, και στο Αστυνομικό Τμήμα και στο ""100"", ενώ έχουν ληφθεί καταθέσεις από όλους». Επίσης, σημειώνουν ότι «μέχρι την Παρασκευή, αφού ολοκληρωθεί η προκαταρκτική έρευνα, όλα τα στοιχεία θα σταλούν στον εισαγγελέα, όπως προβλέπεται από τη διαδικασία, προκειμένου να τους καλέσει να απολογηθούν». Οι δραματικές τελευταίες στιγμές της Κυριακής Γρίβα την ώρα που μιλούσε με την Άμεση Δράση, δευτερόλεπτα πριν της επιτεθεί και τη δολοφονήσει ο πρώην σύντροφός της έξω από το αστυνομικό τμήμα των Αγίων Αναργύρων, κατέγραψε και έδωσε στη δημοσιότητα η εκπομπή Live News του Mega. Η κοπέλα, ενώ έχει συμφωνήσει να πάει περιπολικό στο σπίτι της για την προστασία της, βλέπει τον δράστη μπροστά της. «Χάνομαι. Είναι εδώ, έχει έρθει εδώ», λέει. Ο τηλεφωνητής τη ρωτά αν ο 39χρονος είναι εκεί, «χάνομαι», λέει το κορίτσι. Και αμέσως μετά ακούγονται φωνές «τη σκοτώνει, τη σκότωσε».   Δευτερόλεπτα πριν δεχθεί την επίθεση που έκοψε το νήμα της ζωής της, η κοπέλα είχε περιγράψει στον αστυνομικό της Αμεσης Δράσης τους φόβους της από το γεγονός ότι είχε εντοπίσει τον πρώην σύντροφό της να της έχει στήσει καρτέρι έξω από το σπίτι της.   Κυριακή: Γεια σας, βρίσκομαι στο τμήμα Αγίων Αναργύρων και χρειάζομαι κάποιον να μπορέσει να με πάει στο σπίτι μου γιατί έξω από το σπίτι μου με περιμένει ο πρώην μου ο οποίος έχει πολλά ψυχολογικά προβλήματα.
Τηλεφωνητής Άμεσης Δράσης: Οπότε να στείλω περιπολικό στο σπίτι σας για τον πρώην.
Κυριακή: Όχι είμαι στο τμήμα και θέλω να πάω στο σπίτι και φοβάμαι να πάω μόνη μου, τον είδα να περιμένει έξω από την πόρτα.
Τηλεφωνητής: Ωραία, και το περιπολικό δεν είναι ταξί θα στείλω άμα θέλετε στο σπίτι σας.
Κυριακή: Ωραία στείλτε στο σπίτι μου.
Τηλεφωνητής: Σε ποια οδό;
Κυριακή: Αριστοφάνους 9 Άγιοι Ανάργυροι. Σε πόση ώρα θα είναι εκεί;
Τηλεφωνητής: Δεν γνωρίζω σε πόση ώρα.
Κυριακή: Εντάξει και εγώ τι πρέπει να κάνω να περιμένω στο τμήμα ή να ξεκινήσω να πηγαίνω προς το σπίτι.
Τηλεφωνητής: Του έχετε κάνει μήνυση.
Κυριακή: Όχι.
Τηλεφωνητής: Α, αυτός τι κάνει εκεί πέρα, περιμένει για ποιο λόγο;
Κυριακή: Περιμένει για να με εκδικηθεί, δεν ξέρω, να με χτυπήσει. Και χθες είχε έρθει αλλά δεν το τραβήξαμε.
Τηλεφωνητής: Το όνομά σας.
Κυριακή: Γρίβα Κυριακή.
Τηλεφωνητής: Γρίβα Κυριακή, οπότε αναμένει έξωθεν της οικίας ο πρώην σύντροφος της, με σκοπό να σας ασκήσει βία έτσι;
Κυριακή: Ναι.
Τηλεφωνητής: Εσείς σε πόση ώρα θα είστε εκεί;
Κυριακή: Δίπλα είμαστε εμείς, σε δύο λεπτά θα είμαι εκεί εγώ.
Τηλεφωνητής: Βρίσκεται πλησίον, αλλά βρίσκεστε στο αστυνομικό τμήμα να γράψω;
Κυριακή: Τώρα ναι αλλά είμαι με αυτοκίνητο με έναν φίλο μου και θέλουμε να πάμε στο σπίτι.
Τηλεφωνητής: Βρίσκεται στο αστυνομικό τμήμα.
Κυριακή: Χάνομαι, έχει έρθει εδώ.
Τηλεφωνητής: Ο πρώην;
Κυριακή: Ναι είναι εδώ.
Τηλεφωνητής: Οπότε να στείλω στο αστυνομικό τμήμα;
Κυριακή: Ναι........... (η ώρα της επίθεσης) Διαβάστε επίσης: Γυναικοκτονία έξω από το ΑΤ Αγίων Αναργύρων: Γιατί δεν σώθηκε η Κυριακή Γρίβα",https://www.athensvoice.gr/images/1074x600/1/jpg/files/2024-04-03/gynaikoktonia-agioi-anargyroi-amesh-drash.jpg,2024,4,3
https://www.athensvoice.gr/epikairotita/ellada/844081/gunaikoktonia-agioi-anarguroi-prostasia-kai-nomos/,Γυναικοκτονία έξω από ΑΤ: Προστατεύουμε πραγματικά τις γυναικείες ζωές;,2024-04-03,17:12:00,Ελλαδα,Ηλένα Κρητικού,Γυναικοκτονίες: Από το δεν ήταν η «κακιά στιγμή» στη νομική αναγνώριση - Πώς θα προστατέψουμε πραγματικά τις γυναίκες,Από το δεν ήταν η «κακιά στιγμή» στη νομική αναγνώριση,"H Κυριακή Γρίβα είναι ένα ακόμη πρόσωπο σε μια μακρά λίστα γυναικοκτονιών στη χώρα, το 5ο για το 2024. Ήταν μόλις 28 χρονών, νηπιαγωγός, θύμα ενδοοικογενειακής βίας από τον πρώην αρραβωνιστικό της, τον 39χρονο Θάνο, που φέρεται να αντιμετωπίζει ψυχολογικά προβλήματα και να έκανε χρήση ναρκωτικών ουσιών. Η Κυριακή Γρίβα συνειδητοποίησε ότι αυτή δεν ήταν η ζωή που ήθελε να ζήσει και αποφάσισε να αλλάξει σελίδα. Χωρίσε. Η απόφασή της, η ελεύθερη βούλησή της για το τι θα κάνει με τη ζωή της και το σώμα της δεν είναι κάτι που έγινε αποδεκτό από τον πρώην σύντροφό της, κατά τα πρότυπα του πατριαρχικού μοντέλου εξουσίας. Ο 39χρονος δεν θα επέτρεπε στο «κτήμα» του να τον εγκαταλείψει. Το ότι την σκότωσε έξω από το Αστυνομικό Τμήμα, όπου η Κυριακή είχε προσφύγει να ζητήσει προστασία, είναι απλώς η σταγόνα που ξεχειλίζει το ποτήρι της οργής. Δεν ικέτευσε αρκετά η 28χρονη την αξιωματικό υπηρεσίας και την επόπτρια του ΑΤ Αγίων Αναργύρων; Δεν το έκανε με τον σωστό τρόπο; Πώς δύο γυναίκες αστυνομικοί αφήνουν μια φοβισμένη, κακοποιημένη γυναίκα να βγει από το Αστυνομικό Τμήμα χωρίς να διασφαλίσουν την προστασία της, έστω μέχρι να φτάσει στο σπίτι της; Πώς δεν κάνουν αυτό που θα έκανε η καθεμία από εμάς, αν μας χτυπούσε την πόρτα ένα φοβισμένο πλάσμα; Ένας φίλος σχολίασε ότι «η Κυριακή πήγε να βρει προστασία στο οικείο ΑΤ· περισσότερους θα έβρισκε σε οικείο Everest». Πόσο αλήθεια. Και όχι μόνο αριθμητικά. Ίσως και από την άποψη της διάθεσης για βοήθεια. Μπορώ να φανταστώ ότι ένας – δύο άνθρωποι θα προσφέρονταν να την συνοδεύσουν στο σπίτι. Όχι, πως θα μπορούσαν να σταματήσουν το δολοφονικό αμόκ του πρώην συντρόφου. Πιθανότατα όχι, όπως απέδειξε και το γεγονός ότι η Κυριακή είχε έναν φίλο μαζί της, που όμως δεν μπόρεσε να σταματήσει τον δολοφόνο. Γιατί η αλήθεια είναι πως οι περισσότερες/οι από εμάς δεν είμαστε εκπαιδευμένες/οι να μπορούμε να σταματάμε δολοφονικές επιθέσεις εις βάρος μας ή εις βάρος ανθρώπων που συνοδεύουμε για να μην είναι μόνες/οι σε μια δύσκολη στιγμή. Σε αντίθεση με τους αστυνομικούς. Όπως ο φρουρός του ΑΤ Αγίων Αναργύρων, για παράδειγμα, που όπως όλοι οι φρουροί Αστυνομικών Τμημάτων και άλλων ευαίσθητων υπηρεσιών, είναι εκεί για να εμποδίσουν μια επίθεση στο κτίριο -δηλαδή (υποτίθεται ότι) επαγρυπνούν, ειδικά τις βραδινές ώρες. Το τι έκανε ή δεν έκανε το προσωπικό του ΑΤ Αγίων Αναργύρων είναι κάτι που θα διαπιστώσει η εισαγγελική έρευνα, βέβαια, αλλά το γεγονός παραμένει. Και μια γυναικοκτονία έξω από Αστυνομικό Τμήμα εκτός από την ουσία, έχει και κορυφαία σημειολογική αξία. Αν μια γυναίκα δεν μπορεί να προστατευθεί εκεί και από εκείνους που ως κοινωνία έχουμε συμφωνήσει ότι είναι οι αρμόδιοι για την προστασία μας και την αντιμετώπιση της εγκληματικότητας, τότε πού; Τότε ποιος;  Το υπουργείο Προστασίας του Πολίτη διαβεβαιώνει ότι υπάρχουν πρωτόκολλα, ότι οι αστυνομικοί εκπαιδεύονται, πως ανοίγουν συνεχώς νέα γραφεία ενδοοικογενειακής βίας και πως το panic button σώζει ζωές. Καμία αντίρρηση. Ωστόσο, αυτά δεν αρκούν. Ο δρόμος για να φθάσουμε εκεί που θέλουμε είναι μακρύς και η διαδικασία αποδεδειγμένα έχει τρύπες. Στο μεταξύ, οι δολοφονίες συνεχίζονται. Γυναίκες χάνουν τη ζωή τους, ανεξαρτήτως αν έχουν κάνει ό,τι περνά από το χέρι τους για να σωθούν. Ούτε η Κυριακή Γρίβα σώθηκε. Όπως δεν σώθηκαν και άλλες πριν από εκείνην. Όπως δεν θα σωθεί και η επόμενη από εμάς. Αν δεν πάρουμε, ως κοινωνία, στα σοβαρά ότι οι γυναίκες κινδυνεύουν και ότι οι ζωές τους έχουν αξία. Δεν είναι μόνο ότι είναι ισότιμες με κάθε άνδρα πολίτη αυτής της χώρας και άρα δικαιούνται προστασίας, αλλά πρέπει να αποδεχθούμε ότι αντιμετωπίζουν έναν έξτρα κίνδυνο συγκριτικά με τους άνδρες συμπολίτες: την πατριαρχία -με όποιον τρόπο αυτή εκδηλώνεται- και άρα θα πρέπει να κάνουμε περισσότερα. Μόνο έτσι θα μπορέσουμε να τις προστατεύσουμε με κάθε τρόπο, με κάθε κόστος. Ίσως και πολιτικό κόστος σε ό,τι αφορά την κυβέρνηση. Γιατί ίσως η κυβέρνηση θα πρέπει να σκεφτεί σοβαρά την αξία της ζωής, την αξία της ζωής μιας γυναίκας, κάθε γυναίκας, και να προχωρήσει πάρα πέρα από τα panic button και τα Τμήματα Ενδοοικογενειακής Βίας. Δεδομένου ότι η «αποδοχή του όρου γυναικοκτονία», στις μέρες μας, δεν είναι καμιά φοβερά προωθημένη αντίληψη (ούτε μας κάνουν χάρη που τον αποδέχονται), ίσως θα πρέπει να εξετάσουν τη νομική κατοχύρωση του όρου. Η συζήτηση ανοίγει κάθε φορά που χάνεται μια γυναίκα και διαρκεί μερικά 24ωρα, όσο το θέμα είναι στην επικαιρότητα. Ίσως αυτή τη φορά θα μπορούσαμε να συζητήσουμε πιο σοβαρά το ζήτημα της θέσπισης του αδικήματος της γυναικοκτονίας. Δεν θα είμαστε και οι πρώτοι, άλλωστε. Αν και πολλές χώρες της Λατινικής Αμερικής έχουν πρωτοστατήσει στην ένταξη του όρου στο ποινικό τους οπλοστάσιο, η Κύπρος, η Μάλτα και η Κροατία είναι ευρωπαϊκά κράτη που έχουν προχωρήσει στην αλλαγή του Ποινικού Κώδικά τους, προκειμένου να προβλέπεται ως αυτοτελή μορφή ανθρωποκτονίας. Στην Κύπρο θεσπίστηκε το ιδιώνυμο αδίκημα της γυναικοκτονίας τον Ιούλιο του 2022. Η ποινή για την γυναικοκτονία που προβλέπεται από τον νόμο είναι ισόβια κάθειρξη. Προηγήθηκε ευρεία διαβούλευση και αντιπαράθεση για το εάν «έπρεπε», για να καταλήξει η πλειοψηφία στο να προχωρήσει και με αυτόν τον τρόπο «ο νομοθέτης να προσδώσει ορατότητα σε μια κοινωνική ανησυχητική πραγματικότητα». Ο νόμος για τη γυναικοκτονία στη Μάλτα θεσπίστηκε επίσης το καλοκαίρι του 2022 και υπερβαίνει τους παραδοσιακούς νόμους περί ανθρωποκτονιών, καθιστώντας τη δολοφονία μιας γυναίκας από οποιοδήποτε μέλος της οικογένειας ως επιβαρυντικό αδίκημα, ανεξάρτητα από κίνητρο ή σενάριο. Ο νόμος για τη γυναικοκτονία της Μάλτας είναι πιο αυστηρός και λεπτομερής από άλλους αντίστοιχους, ενώ δεν επιτρέπει στους δράστες να ξεφύγουν, επικαλούμενοι προσωρινή παραφροσύνη ως ελαφρυντικό. Στην Κροατία, η γυναικοκτονία αναγνωρίστηκε ως διακριτό ποινικό αδίκημα στα μέσα του περασμένου μήνα (14/03/24). Οι κυρώσεις για γυναικοκτονία στην Κροατία περιλαμβάνουν ποινές φυλάκισης από 10 έως 40 χρόνια, που είναι και η μέγιστη ποινή σύμφωνα με την κροατική νομοθεσία. Η εισαγωγή της γυναικοκτονίας ως διακριτού εγκλήματος ευθυγραμμίζεται με τη δέσμευση της χώρας για την προστασία των δικαιωμάτων, της ασφάλειας και της αξιοπρέπειας των γυναικών, στέλνοντας ένα σαφές μήνυμα ότι η βία κατά των γυναικών είναι απαράδεκτη, γράφαμε στα σχετικά ρεπορτάζ. Η έμφαση στο «μήνυμα».  Όπως βλέπουμε στα παραδείγματα άλλων ευρωπαϊκών χωρών, η γυναικοκτονία δεν επιφέρει κάποια αυστηρότερη ή διαφορετική ποινή από την ανθρωποκτονία (γιατί αθρώνονται και κάτι αστειότητες τύπου ""μήπως θέλετε να επιστρέψουμε στη θανατική ποινή;""). Το μέσο είναι το μήνυμα. Δηλαδή ο νόμος καθαυτός δίνει ορατότητα στην ουσία του εγκλήματος. Εξηγεί τι είναι ο φόνος γυναίκας ακριβώς επειδή είναι γυναίκα, μόνο και μόνο λόγω του φύλου της -όχι με κίνητρο τη ληστεία ας πούμε-, και στέλνει το μήνυμα ότι η έμφυλη βία δεν είναι αποδεκτή. Στη συζήτηση που διεξήχθη στην Κύπρο, για παράδειγμα, εκφράστηκαν απόψεις σχετικά με το ποιο είναι το έννομο αγαθό που καλείται να προστατεύσει η τυποποίηση της γυναικοκτονίας. Οι υποστηρικτές της γυναικοκτονίας ως αυθύπαρκτου εγκλήματος βλέπουν σε αυτή μία μορφή διακεκριμένη της ανθρωποκτονίας, καθώς ο ίδιος ο ορισμός της γυναικοκτονίας εξειδικεύει την ανθρωποκτονία προσδίδοντας στον δράστη διαφορετικής απαξίας άδικο λόγω της ευαλωτότητας του θύματος. Επιπλέον, αν και το έννομο αγαθό είναι το ίδιο για όλους τους ανθρώπους, δηλαδή η προστασίας της ζωής, το ζήτημα εδώ είναι πως η γυναικοτονία ξεπερνά το συγκεκριμένο σημείο που γίνεται η εγκληματική πράξη και εκτείνεται σε όλα τα χρονικά σημεία που εξέθρεψαν τη συγκεκριμένη συμπεριφορά, σε πράξεις ή παραλείψεις για να φθάσουμε τελικά στη γυναικοκτονία: από άλλα επεισόδια ενδοοικογενειακής βίας, που συνήθως κλιμακώνεται όπως καλά έχουμε διαπιστώσει από σειρά γυναικοκτονιών, μέχρι την καλλιέργεια σεξιστικών συμπεριφορών στην κοινωνία και τη μεταχείριση που επιφυλάσσεται σε μια/ κάθε γυναίκα βάσει του φύλου της. Και εκεί ακριβώς είναι η αφετηρία για μια συζήτηση σχετικά με το τι είδους κοινωνία έχουμε και τι είδος κοινωνία θα θέλαμε να διαμορφώσουμε. Μπορεί να μην είναι εύκολες συζητήσεις, αλλά όπως βλέπουμε άλλες χώρες τις φέρνουν εις πέρας. Και τελικά, βασίζονται σε μια πολύ απλή αρχή: την ανάγκη πραγματικής προστασίας της ζωής της γυναίκας. Ειδικά σε μια περίοδο που η βία έχει αυξηθεί κατακόρυφα - ακόμη και μεταξύ παιδιών και εφήβων-, μετά βεβαιότητας είναι περισσότερα αυτά που μπορούμε και θα πρέπει να κάνουμε για να προστατέψουμε την επόμενη Κυριακή Γρίβα.",https://www.athensvoice.gr/images/1074x600/1/jpg/files/2024-04-03/gynaikoktonia-nomos.jpg,2024,4,3
https://www.athensvoice.gr/epikairotita/politiki-oikonomia/844179/gunaikoktonia-oi-adidraseis-pasok-kai-suriza/,«Πυρά» κατά της κυβέρνησης από την αντιπολίτευση για τη γυναικοκτονία έξω από το ΑΤ Αγίων Αναργύρων,2024-04-03,18:40:00,Πολιτικη & Οικονομια,Newsroom,Γυναικοκτονία: Οι αντιδράσεις ΠΑΣΟΚ και ΣΥΡΙΖΑ - «Είναι απορίας άξιον που ο κ. Χρυσοχοΐδης βρίσκεται ακόμα στη θέση του» τονίζει ο ΣΥΡΙΖΑ,«Είναι απορίας άξιον που ο κ. Χρυσοχοΐδης βρίσκεται ακόμα στη θέση του» τονίζει ο ΣΥΡΙΖΑ,"Στην γυναικοκτονία στους Αγίους Αναργύρους αναφέρεται με ανακοίνωση του ο ΣΥΡΙΖΑ-ΠΣ σημειώνοντας ότι «αγανάκτηση κι αποτροπιασμό προκαλεί η αποκάλυψη της συνομιλίας που είχε η δολοφονημένη 28χρονη με μέλος της 'Αμεσης Δράσης όταν ζήτησε βοήθεια κι ένα περιπολικό να την μεταφέρει στο σπίτι της».   Ακολούθως εξηγεί: «Η απάντηση που έλαβε, σύμφωνα με τα σοκαριστικά ηχητικά ντοκουμέντα, ήταν: ‘Κυρία μου, το περιπολικό δεν είναι ταξί'. Η στάση αυτή στελεχών της ΕΛ.ΑΣ αποδεικνύει αδιάψευστα πως η κυβέρνηση της Νέας Δημοκρατίας δεν έχει αντιληφθεί πως το πραγματικό πρόβλημα στην Ελληνική Αστυνομία δεν είναι ‘αριθμητικό', αλλά αφορά την κατάρτιση, την εκπαίδευση και τα πρωτόκολλα που ακολουθούνται». Γενικεύοντας υποστηρίζει: «Είναι απορίας άξιον που ο κ. Χρυσοχοΐδης, ακόμη και μετά από αυτή την αποκάλυψη, βρίσκεται στη θέση του. Ούτε ο πρωθυπουργός θέλησε να τον αποπέμψει, ούτε ο ίδιος αισθάνθηκε την ανάγκη να υποβάλλει την παραίτηση του. Είναι απορίας άξιον πως η κυβέρνηση απέρριψε ξανά την τροπολογία του ΣΥΡΙΖΑ ΠΣ για την κατοχύρωση του όρου ‘γυναικοκτονία». Αποτυχία στη κυβέρνηση για την ασφάλεια των πολιτών καταλογίζει το ΠΑΣΟΚ-Κίνημα Αλλαγής με ανακοίνωση του. «Η κυβέρνηση έχει αποτύχει παταγωδώς να εγγυηθεί την ασφάλεια των πολιτών. «Διαφημίζει» μέτρα για τη βία κατά των γυναικών και δεν έχει προβεί στο αυτονόητο: την κατάλληλη εκπαίδευση των αστυνομικών και την ενίσχυση των υπηρεσιών», αναφέρει και επισημαίνει πως «η βαριά εγκληματικότητα γιγαντώνεται και οι πολίτες δεν νιώθουν ασφάλεια ούτε στις γειτονιές τους». Αφορμή για την έδωσαν «οι αποκαλύψεις που διαδέχονται τη στυγερή γυναικοκτονία έξω από το Α.Τ. Αγίων Αναργύρων κι είναι ανατριχιαστικές και εξοργιστικές», όπως σημείωνεται στην ανακοίνωση. Το ΠΑΣΟΚ-Κίνημα Αλλαγής υπογραμμίζει την αποστροφή «το περιπολικό δεν είναι ταξί» του τηλεφωνητή της 'Αμεσης Δράσης σε συνέχεια της αδράνειας των αξιωματικών στο Α.Τ. απέναντι στην 28χρονη Κυριακή που αναζήτησε ασφάλεια και προστασία από τον δολοφόνο της, είναι γροθιά στο στομάχι. «Ας μην αναζητούν άλλοθι για να δικαιολογήσουν τα αδικαιολόγητα σε πρωτόκολλα ενεργειών και επιχειρησιακούς κανονισμούς, που η ηγεσία του υπουργείου Προστασίας του Πολίτη ερμηνεύει κατά το δοκούν», τονίζει η ανακοίνωση του ΠΑΣΟΚ-ΚΙΝΑΛ.",https://www.athensvoice.gr/images/1074x600/1/jpg/files/2024-04-03/antipoliteush-gynaikoktonia.jpg,2024,4,3
https://www.athensvoice.gr/epikairotita/politiki-oikonomia/844177/gunaikoktonia-ohi-leei-i-kuvernisi/,«Όχι» λέει η κυβέρνηση στη νομική αναγνώριση του όρου «γυναικοκτονία»,2024-04-03,18:47:00,Πολιτικη & Οικονομια,Newsroom,Σοφία Ζαχαράκη: Εκ νέου κυβερνητική άρνηση της ενσωμάτωσης του όρου «γυναικοκτονία» στο ποινικό δίκαιο - Ποια κόμματα το ζητούν,Σ. Ζαχαράκη: Έχουμε την απόλυτη κάλυψη της απώλειας ζωής,"«Όχι» στην αναγνώριση της γυναικοκτονίας ως νομικού όρου είπε η κυβέρνηση, με την Σοφία Ζαχαράκη από τη Βουλή να αρνείται τις τροπολογίες που κατάθεσε ο ΣΥΡΙΖΑ και η Νέα Αριστερά.   Την ίδια ώρα, όμως, η κυβέρνηση εμφανίζεται έτοιμη για ένα διακομματικό διάλογο. Σύμφωνα με την κυρία Ζαχαράκη, η κατάσταση με τις γυναικοκτονίες στη χώρα αποτελεί λόγο για μια ριζική αντιμετώπιση, ουσιαστική, βαθιά και σίγουρα όχι νομική, με συμβολικές διατάξεις σε ένα κατεξοχήν κανονιστικό κείμενο, όπως είναι ο ποινικός κώδικας. «Το ποινικό δίκαιο δεν μπορεί να διαπνέεται από διατάξεις χωρίς κανένα έννομο δικονομικό αποτέλεσμα», κατέληξε η Υπουργός. Λέγοντας ουσιαστικά «όχι» στην πρόταση των κομμάτων της Αριστεράς, υποστήριξε ότι το πλέον σημαντικό είναι να «χρησιμοποιούμε τον όρο γυναικοκτονία, και το κάνουμε, αλλά στον ποινικό κώδικα, με την πρόσφατη αλλαγή έχουμε την απόλυτη κάλυψη της απώλειας ζωής με την υψηλότατη των ποινών». Η Υπουργός Κοινωνικής Συνοχής και Οικογένειας υπογράμμισε ακόμα ότι το ελάχιστο που έχουμε να κάνουμε ως Πολιτεία είναι να απέχουμε από δημιουργία εντυπώσεων ή και τεχνάσματα μιας μικροπολιτικής διαχείρισης. «Γιατί πρέπει να παλέψουμε για μια ενιαία πολιτική και κοινωνική απάντηση στο πρόβλημα. Να παλέψουμε έτσι ώστε να εκριζώσουμε τις αιτίες και να αλλάξουμε το περιβάλλον μέσα στο οποίο διαπράττονται αυτά τα ειδεχθή εγκλήματα. Να ενδυναμώσουμε τις γυναίκες, να στηρίξουμε αποτελεσματικά όσες βρίσκονται στη ζώνη της κακοποιητικής συμπεριφοράς και ως κυβέρνηση το κάνουμε όσο πιο συνεκτικά μπορούμε. Όλοι έχουμε υποχρέωση να συμβάλουμε στο να επιχειρήσουμε να διαχωρίσουμε την αξία της ζωής ή την απαξία της πράξης σε σχέση και με βάσει το φύλο», δήλωσε. Στο ίδιο μήκος κύματος κινήθηκε και ο κοινοβουλευτικός εκπρόσωπος της ΝΔ, Θανάσης Πλεύρης, απορρίπτοντας την τροπολογία και τονίζοντας ότι στο πλαίσιο της ρατσιστικής βίας προβλέπονται, στον ποινικό κώδικα, βαρύτατες ποινές για την ανθρωποκτονία η οποία πλέον είναι ισόβια κάθειρξη. Η τροπολογία του ΣΥΡΙΖΑ δεν είναι «καθόλου απλά συμβολική», δήλωσε ο βουλευτής του ΣΥΡΙΖΑ Γιώργος Καραμέρος, που την κατέθεσε, προσθέτοντας ότι πρόκειται για την «αναγνώριση επί της ουσίας της έμφυλης βίας». Αναφερόμενος στην δολοφονία της Κυριακής Γρίβα ο βουλευτής του ΠΑΣΟΚ, Ιλχαν Αχμέτ, δήλωσε πως «ζητάμε από την Κυβέρνηση και από τη φυσική ηγεσία της Ελληνικής Αστυνομίας την απόδοση ευθυνών με διαφάνεια για το συγκεκριμένο περιστατικό», αλλά «ας προχωρήσουμε ως πολιτικό σύστημα στη διαμόρφωση του απαραίτητου νομοθετικού πλαισίου που θα προστατεύσει τις ζωές των γυναικών από αδίστακτους κακοποιητές που κυκλοφορούν ανάμεσά μας». Εκ μέρους της Νέας Αριστεράς, ο Νάσος Ηλιόπουλος σημείωσε «μία 28χρονη δολοφονήθηκε από τον πρώην σύντροφο της έξω από το αστυνομικό τμήμα Αγίων Αναργύρων. Μία γυναίκα που πήγε να ζητήσει βοήθεια και προστασία και η απάντηση ήταν να καλέσει το “100” για να έρθει κάποιο περιπολικό. Η πολιτεία λέει στα θύματα: βγάλτε τον σκασμό ή φύγετε από την χώρα, και συμπλήρωσε ότι η Νέα Αριστερά θα καταθέσει εκ νέου την τροπολογία για την νομική αναγνώριση του όρου «γυναικοκτονία». Την ποινικοποίηση της γυναικοκτονίας ως αυτοτελούς εγκλήματος με ιδιαίτερα χαρακτηριστικά, ζήτησε η επικεφαλής της Πλεύσης Ελευθερίας Ζωή Κωνσταντοπούλου. Η πρόεδρος της Πλεύσης Ελευθερίας καταλόγισε στην κυβέρνηση και στον πρωθυπουργό «ατολμία στο αυτονόητο» και επανέλαβε ότι για το θέμα αυτό έχει καταθέσει 11 επίκαιρες ερωτήσεις εδώ και πέντε μήνες, οι οποίες παραμένουν αναπάντητες.",https://www.athensvoice.gr/images/1074x600/1/jpg/files/2024-04-03/28425276__1_.jpg,2024,4,3
https://www.athensvoice.gr/epikairotita/politiki-oikonomia/843964/svigou-gunaikoktonia-agious-anargurous/,Ρ. Σβίγκου για γυναικοκτονία στους Αγίους Ανάργυρους: Το «Καμία μόνη» να γίνει πραγματικότητα,2024-04-02,19:03:00,Πολιτικη & Οικονομια,Newsroom,"Δήλωση της Ράνιας Σβίγκου, Γραμματέα της Κ.Ε. του ΣΥΡΙΖΑ-Προοδευτική Συμμαχία για τη σημερινή γυναικοκτονία στους Αγίους Αναργύρους",Η δήλωση της γραμματέα της Κ.Ε. του ΣΥΡΙΖΑ για το σημερινό έγκλημα,"Η γραμματέας της Κεντρικής Επιτροπής του ΣΥΡΙΖΑ-Προοδευτική Συμμαχία Ράνια Σβίγκου δημοσίευσε την παρακάτω δήλωση με αφορμή τη γυναικοκτονία στους Αγίους Αναργύρους.     «Άλλη μια γυναίκα δολοφονήθηκε από τον σύντροφό της. Άλλη μια γυναικοκτονία. Η πέμπτη, από τις αρχές του χρόνου. Λίγα μέτρα έξω από το αστυνομικό τμήμα των Αγίων Αναργύρων. Όπου το θύμα είχε πάει να καταγγείλει τον κακοποιητή σύντροφό της. Υπάρχουν πολλά ερωτηματικά σχετικά με τις παραλείψεις και τη στάση των αρμόδιων αστυνομικών. Θα πρέπει να διερευνηθούν, και να απαντηθούν πειστικά. Όχι με άλλη μια ΕΔΕ, ""για τα μάτια του κόσμου"". Δεν είναι η πρώτη φορά που η αστυνομία αποτυγχάνει να προστατεύσει αποτελεσματικά μια γυναίκα που απειλείται. Και που στο παρελθόν είχε πέσει θύμα κακοποίησης. Και δεν θα είναι, δυστυχώς, η τελευταία. Αν δεν ληφθούν άμεσα μέτρα. Από σήμερα κιόλας. Με αρχή, τη νομική αναγνώριση του όρου ""γυναικοκτονία"". Εδώ και τρία χρόνια ο ΣΥΡΙΖΑ-ΠΣ έχει καταθέσει συγκεκριμένη τροπολογία. Ο Κ. Μητσοτάκης την αρνείται πεισματικά. Αρνείται να αναγνωρίσει μια πραγματικότητα και μια αναγκαιότητα. Χρειάζονται πολλά ακόμα. Όπως η επαρκής στελέχωση τμημάτων ενδοοικογενειακής βίας στα αστυνομικά τμήματα όλης της χώρας. Με κατάλληλα επιμορφωμένο προσωπικό. Κι όπως η δημιουργία ενός δικτύου προστασίας κακοποιημένων γυναικών. Με ξενώνες φιλοξενίας, ψυχολογική και κοινωνική υποστήριξη. Πάνω από όλα όμως, χρειαζόμαστε μια βαθιά, δομική αλλαγή νοοτροπίας. Γιατί η μεγάλη μάχη δίνεται μέσα στην κοινωνία. Καθημερινά. Αδιάκοπα. Μέχρι να αλλάξουμε συνειδήσεις. Μέχρι να οικοδομήσουμε μια κοινωνία ασφαλή για όλες. Μέχρι το ""Καμία μόνη"", από αίτημα να γίνει πραγματικότητα».",https://www.athensvoice.gr/images/1074x600/1/jpg/files/2024-04-02/6007876__1_.jpg,2024,4,2
https://www.athensvoice.gr/epikairotita/ellada/843959/gunaikoktonia-prothesmia-na-apologithei-pire-o-39hronos/,Άγιοι Ανάργυροι: Προθεσμία να απολογηθεί πήρε ο 39χρονος για τη γυναικοκτονία της Κυριακής,2024-04-02,18:23:00,Ελλαδα,Newsroom,Άγιοι Ανάργυροι: Προθεσμία να απολογηθεί πήρε ο 39χρονος - Ο εισαγγελέας που θα διενεργήσει την έρευνα θα αναμένει και το πόρισμα της ΕΔΕ,Ο εισαγγελέας που θα διενεργήσει την έρευνα θα αναμένει και το πόρισμα της ΕΔΕ,"Προθεσμία προκειμένου να απολογηθεί την Πέμπτη (4/4) έλαβε ο κατηγορούμενος της δολοφονίας της 28χρονης έξω από το αστυνομικό τμήμα των Αγίων Αναργύρων. Ο εισαγγελέας που θα διενεργήσει την έρευνα θα αναμένει και το πόρισμα της ΕΔΕ.   Σε βάρος του δράστη ασκήθηκε ποινική δίωξη για ανθρωποκτονία από πρόθεση, παράνομη οπλοφορια οπλοχρησία και προμήθεια κατοχή ναρκωτικών ουσιών για δική του χρήση. Σοκάρουν οι πληροφορίες που έρχονται στο φως της δημοσιότητας για τη γυναικοκτονία της Κυριακής από τον 39χρονο πρώην σύντροφό της, έξω από το ΑΤ των Αγίων Αναργύρων. Όπως δείχνει το βίντεο που προέβαλε το Star στο κεντρικό δελτίο ειδήσεων, ο δράστης παρακολουθούσε την 28χρονη Κυριακή τα τελευταία 24ωρα, πρότου προβεί στην δολοφονική επίθεση το βράδυ της Δευτέρας.   Ο 39χρονος εμφανίζεται την ίδια ώρα, με διαφορά ολίγων λεπτών (λίγo μετά τις 21:00) τη Δευτέρα (1/4) να την παρακολουθεί όταν η 29χρονη επέστρεφε στο σπίτι της. Η κοπέλα, αντιλαμβανόμενη ότι ο πρώην σύντροφός της συνεχίζει να την παρακολουθεί, φοβούμενη για τη ζωή της, κατέφυγε στο Αστυνομικό Τμήμα. Όπως ανακοίνωσε η Αστυνομία, η 28χρονη έφτασε στο τμήμα στις 22:10 και όπως βγήκε έξω για να επιστρέψει σπίτι της, δέχθηκε τη δολοφονική επίθεση από τον 39χρονο. Την άμεση παρέμβαση του προισταμένου της Εισαγγελίας Πρωτοδικών Αθηνών Αντώνη Ελευθεριάνου προκάλεσε η σημερινή γυναικοκτονία έξω από το Αστυνομικό Τμήμα Αγίων Αναργύρων με τον εισαγγελέα να διατάσσει έρευνα για την αναζήτηση ενδεχομένων ποινικών ευθυνών των αστυνομικών που είχαν βάρδια στο ΑΤ Αγίων Αναργύρων όπου η 28χρονη κατήγγειλε τον πρώην σύντροφο της. Ο κ. Ελευθεριάνος διέταξε τη διενέργεια προκαταρκτικής εξέτασης μετά τη διαβίβαση στην Εισαγγελία της δικογραφίας που έχει σχηματιστεί για τη δολοφονία της κοπέλας λίγα μέτρα μακρύτερα από το ΑΤ.   Σύμφωνα με τον ιατροδικαστή Αθηνών που διενήργησε τη νεκροτομή, η 28χρονη δέχθηκε πέντε μαχαιριές, δύο από τα τραύματα ήταν από την μπροστινή πλευρά και τρία πισώπλατα. Την ίδια ώρα, πληροφορίες αναφέρουν ότι οι αστυνομικοί ουδέποτε ενημέρωσαν τους γονείς της 28χρονης κοπέλας για το τι είχε συμβεί και το έμαθαν από τους δημοσιογράφους σήμερα το πρωί, σχεδόν εννέα ώρες μετά τη δολοφονία της. Ο δράστης είχε απασχολήσει τις αρχές κατά το παρελθόν. Συγκεκριμένα το 2019 είχε συλληφθεί για υπόθεση ναρκωτικών, αλλά και για βία σε αστυνομικό όργανο. Επίσης, το 2020 είχε υποβληθεί σε βάρος του μήνυση από την 28χρονη για βιασμό και ξυλοδαρμό. Οι αστυνομικοί, όταν χθες το βράδυ η 28χρονη εμφανίστηκε στο τμήμα Αγίων Αναργύρων δεν φρόντισαν να κινητοποιήσουν τις αρμόδιας αρχές για τη διερεύνηση του περιστατικού, ούτε επέμειναν να κρατήσουν την 28χρονη για να έρθει να την παραλάβει το περιπολικό έξω από το τμήμα. Την ώρα της επίθεσης στο αστυνομικό τμήμα βρίσκονταν αστυνομικοί, ο φρουρός-φύλακας και η αξιωματικός υπηρεσίας. Ανακοίνωση εξέδωσε η ΕΛ.ΑΣ. για τη γυναικοκτονία που καταγράφηκε το βράδυ της Δευτέρας (1.4) έξω από το Αστυνομικό Τμήμα των Αγίων Αναργύρων, όπου είχε μεταβεί η 28χρονη για να καταγγείλει τον πρώην σύντροφό της και να ζητήσει βοήθεια. Στην ανακοίνωση της η ΕΛ.ΑΣ. αναφέρει: «Κατά την παραμονή της στην Υπηρεσία δεν υπέβαλε έγκληση σε βάρος του, εκφράζοντας την επιθυμία να μεταφερθεί με περιπολικό στην οικία της. Κατά την έξοδό της από το Αστυνομικό Τμήμα κάλεσε την Άμεση Δράση και σε κοντινή απόσταση, ενώ συνομιλούσε με τηλεφωνήτρια, παρουσία του οικείου της προσώπου, δέχθηκε αιφνίδια επίθεση από τον πρώην σύντροφό της, ο οποίος με χρήση μαχαιριού την τραυμάτισε θανάσιμα και στη συνέχεια αυτοτραυματίστηκε. Ο δράστης συνελήφθη και νοσηλεύεται φρουρούμενος σε ψυχιατρικό νοσοκομείο των Αθηνών». Ολόκληρη η ανακοίνωση της ΕΛ.ΑΣ. για τη γυναικοκτονία στους Αγίους Αναργύρους «Σχετικά με τον θανάσιμο τραυματισμό 28χρονης γυναίκας πλησίον του Αστυνομικού Τμήματος Αγίων Αναργύρων, γνωστοποιούνται τα ακόλουθα: » Περί την 22:10 ώρα χθες (1 Απριλίου 2024) το θύμα μετέβη με οικείο της πρόσωπο στο Αστυνομικό Τμήμα Αγίων Αναργύρων, όπου περιέγραψε περιστατικά τα οποία είχαν λάβει χώρα σε βάρος της κατά το παρελθόν από τον πρώην σύντροφό της και τα οποία είχε καταγγείλει στην Αστυνομία. Παράλληλα, περιέγραψε ότι την προηγούμενη και την ίδια μέρα διαπίστωσε ότι ο πρώην σύντροφός της κινούνταν έξω από την οικία της. » Κατά την παραμονή της στην Υπηρεσία δεν υπέβαλε έγκληση σε βάρος του, εκφράζοντας την επιθυμία να μεταφερθεί με περιπολικό στην οικία της. Κατά την έξοδό της από το Αστυνομικό Τμήμα κάλεσε την Άμεση Δράση και σε κοντινή απόσταση, ενώ συνομιλούσε με τηλεφωνήτρια, παρουσία του οικείου της προσώπου, δέχθηκε αιφνίδια επίθεση από τον πρώην σύντροφό της, ο οποίος με χρήση μαχαιριού την τραυμάτισε θανάσιμα και στη συνέχεια αυτοτραυματίστηκε. Ο δράστης συνελήφθη και νοσηλεύεται φρουρούμενος σε ψυχιατρικό νοσοκομείο των Αθηνών. » Τονίζεται ότι από το 2020 έχει καταρτιστεί οδηγός χειρισμού υποθέσεων ενδοοικογενειακής βίας, τα οποία έχουν εκπονηθεί σε συνεργασία με εισαγγελικές Αρχές. Τα πρωτόκολλα αυτά έχουν αποσταλεί σε όλες τις αστυνομικές υπηρεσίες που χειρίζονται υποθέσεις ενδοοικογενειακής βίας και βρίσκονται υπό διαρκή επικαιροποίηση. Τα πρωτόκολλα αποτελούν τη βάση διαρκούς εκπαίδευσης του αστυνομικού προσωπικού. Μάλιστα, αυτή τη στιγμή λειτουργούν 18 επιχειρησιακά γραφεία αντιμετώπισης ενδοοικογενειακής βίας σε ολόκληρη τη χώρα, εκ των οποίων τα δύο στη Δυτική Αττική. Ήδη, δημιουργούνται άλλα 45, ώστε να υπάρχει ένα σε κάθε Διεύθυνση Αστυνομίας. Επιπλέον, από το 2023 τα θύματα έχουν πρόσβαση και στην ειδική εφαρμογή άμεσης και έγκαιρης ειδοποίησης της Αστυνομίας με δυνατότητα γεωεντοπισμού (Panic Button). Επισημαίνεται ότι, από τη Γενική Αστυνομική Διεύθυνση Αττικής διατάχθηκε Ένορκη Διοικητική Εξέταση, προκειμένου να διερευνηθούν οι ενέργειες των αστυνομικών που επιλήφθηκαν στην υπόθεση».",https://www.athensvoice.gr/images/1074x600/1/jpg/files/2024-04-02/gynaikoktonia-agioi_anargyroi.jpg,2024,4,2
https://www.athensvoice.gr/epikairotita/politiki-oikonomia/843936/gunaikoktonia-agioi-anarguroi-ti-eipe-o-hrusohoidis/,"Μ. Χρυσοχοΐδης: Συμφωνώ με τον όρο γυναικοκτονία, ποινικά όμως θέλει μια συζήτηση",2024-04-02,15:53:00,Πολιτικη & Οικονομια,Newsroom,Γυναικοκτονία - Άγιοι Ανάργυροι: Τι είπε ο Χρυσοχοΐδης - Ο Υπουργός Προστασίας του Πολίτη δήλωσε πως θα γίνει έρευνα σε βάθος για τους Αγίους Αναργύρους,Ο Υπουργός Προστασίας του Πολίτη δήλωσε πως θα γίνει έρευνα σε βάθος για τους Αγίους Αναργύρους,"Ο Υπουργός Προστασίας του Πολίτη, Μιχάλης Χρυσοχοΐδης μίλησε στο ERTNews μετά τη γυναικοκτονία της 28χρονης στους Αγίους Αναργύρους μπροστά στο αστυνομικό τμήμα από το οποίο είχε βγει, ενώ μιλούσε με το 100 για να έρθει ένα περιπολικό για να πάει με ασφάλεια στο σπίτι της όπως είχε ζητήσει. «Προέχει να διερευνήσουμε πώς έγινε το περιστατικό. Όταν πηγαίνει στην αστυνομία ένα τέτοιο περιστατικό υπάρχουν πολύ συγκεκριμένα manual, πρωτόκολλα τα οποία ακολουθεί ένας αστυνομικός για να διαχειριστεί το περιστατικό. Άρα λοιπόν θα πρέπει να εξεταστεί κατά πόσο εφαρμόστηκαν όλα αυτά». Τόνισε πως: «Έχουμε πάνω από 17.000 αστυνομικούς που εκπαιδεύτηκαν σε αυτό». Τόνισε ξανά πως, «αυτό που προέχει είναι να διερευνηθεί πλήρως το περιστατικό, κάτω από ποιες συνθήκες διεξήχθη, πώς έχασε τη ζωή της η κοπέλα. Θα κάνουμε έρευνα σε βάθος ούτως ώστε η οποιαδήποτε ευθύνη να αποδώθει ή οποιοδήποτε αμέλεια αδράνεια παράλειψη να θεραπευτεί και να τιμωρηθεί και από την άλλη, να διαβεβαιώσουμε τους πολίτες ότι γίνεται μία πολύ μεγάλη προσπάθεια». Πρόσθσε πως μετά τον covid υπάρχει έξαρση τέτοιων περιστατικών. Ο Υπουργός εξήγησε σχετικά με την ένταξη του όρου γυναικοκτονία στον Ποινικό Κώδικα πως: «Συμφωνώ με τον όρο γυναικοκτονία, ποινικά όμως θέλει μια συζήτηση. Θα πρέπει ποινικολόγοι μαζί με το υπουργείο Δικαιοσύνης να “καθίσουν κάτω”, να δούμε αν πραγματικά απαιτείται να υπάρξει αυτή η μεταβολή». Με πληροφορίες από ΕΡΤ",https://www.athensvoice.gr/images/1074x600/1/jpg/files/2024-04-02/gynaikoktonia-xrysoxoidhs.jpg,2024,4,2
https://www.athensvoice.gr/epikairotita/ellada/843928/gunaiktonia-agioi-anarguroi-o-dialogos-tis-28hronis-me-tin-elas/,Άγιοι Ανάργυροι: «Θέλω περιπολικό να με πάει σπίτι μου» είπε η 28χρονη πριν πέσει νεκρή,2024-04-02,15:23:00,Ελλαδα,Newsroom,Γυναικτονία Άγιοι Ανάργυροι: Ο διάλογος της 28χρονης που δολοφονηθήκε με την ΕΛ.ΑΣ,Ο διάλογος της με το τηλεφωνικό κέντρο της ΕΛ.ΑΣ,"«Κόβει την ανάσα» ο διάλογος της 28χρονης με την Άμεση Δράση, πριν πέσει νεκρή από την επίθεση του πρώην συντρόφου της στους Αγίους Αναργύρους. Όπως ανέφερε η Athens Voice σήμερα, η άτυχη γυναίκα, που έπεσε νεκρή από την επίθεση του πρώην συντρόφου της, κάλεσε το κέντρο της Άμεσης Δράσης και συνομίλησε με άνδρα, που τη ρώτησε τα στοιχεία της. Ενώ ακόμη βρισκόταν σε επικοινωνία με την Άμεση Δράση, κατά τις πληροφορίες αυτές, δέχθηκε την επίθεση με μαχαίρι και στο τηλέφωνο ακούγονταν ουρλιαχτά και φωνές. Η 28χρονη Κυριακή ζήτησε περιπολικό να την πάει στο σπίτι της. Ακολούθησε ο εξής διάλογος: 28χρονη: Είμαι έξω από το Αστυνομικό Τμήμα Αγίων Αναργύρων και ο πρώην φίλος μου έξω από το σπίτι μου. Θέλω ένα περιπολικό να με πάει σπίτι μου.
Άμεση Δράση: Πού είναι το σπίτι σας ακριβώς;
 Η 28χρονη, στη συνέχεια, ξεκίνησε να περιγράφει το δρομολόγιο που θα ακολουθούσε, αλλά εκείνη τη στιγμή δέχτηκε την επίθεση και ακούστηκαν ουρλιαχτά και φωνές στο τηλέφωνο. Υπενθυμίζεται ότι ο πρώην φίλος της άτυχης κοπέλας τη μαχαίρωσε στην πλάτη με μαχαίρι, ενώ εκείνη φώναζε ότι τη σκοτώνει. Το βράδυ της Δευτέρας (1.4) και ενώ η κοπέλα επέστρεφε στο σπίτι της είδε ξαφνικά μπροστά της τον 39χρονο, ο οποίος της ζήτησε για άλλη μία φορά να γίνουν ζευγάρι. Η κοπέλα αρνήθηκε και ο δράστης φαίνεται πως ξεκίνησε και πάλι τις απειλές, με αποτέλεσμα η 28χρονη να καλέσει έναν φίλο της, ώστε να τη συνοδεύσει στο αστυνομικό τμήμα της περιοχής για να ζητήσει αστυνομική προστασία. Φαίνεται πως ο δράστης τους παρακολούθησε και περίμενε την Κυριακή να βγει από το τμήμα. Όταν ανέβηκε στον αξιωματικό υπηρεσίας, η 28χρονη ζήτησε να τη μεταφέρει ένα περιπολικό με ασφάλεια στο σπίτι της, καθώς φοβόταν επίθεση από τον 39χρονο. Ο αστυνομικός που είχε βάρδια εκείνη τη στιγμή της είπε πως δεν έχει κάποιο διαθέσιμο όχημα και την παρέπεμψε στην Άμεση Δράση, αφού η ίδια δεν ήθελε να τον καταγγείλει. Nωρίτερα, για την υπόθεση μίλησε η εκπρόσωπος Τύπου της ΕΛ.ΑΣ., Κωνσταντία Δημογλίδου, μιλώντας στο Star: «Η συγκεκριμένη κοπέλα, όταν έφτασε στο αστυνομικό τμήμα, δεν επιθυμούσε να υποβάλει έγκληση για κάποιο αδίκημα. Εξετάζεται, ξαναλέω, εάν οι ενέργειες των αστυνομικών έγιναν σωστά. Υπάρχουν καταθέσεις αυτοπτών μαρτύρων, αλλά και αστυνομικών. Η κοπέλα εξέφρασε τον φόβο ότι μπορεί ο πρώην σύντροφός της να την περιμένει έξω από το σπίτι της, επειδή αυτό είχε συμβεί τις προηγούμενες ημέρες, και ζήτησε να τη συνοδεύσει περιπολικό. Δεν είχε καταλάβει τόσο η ίδια όσο και το πρόσωπο που τη συνόδευε ότι την παρακολουθούσε. Υπέθεταν ότι βρίσκεται κοντά στο σπίτι της κοπέλας και γι' αυτό ζητούσε να μεταφερθεί με περιπολικό. Προσπαθούσαν να πείσουν την κοπέλα να υποβάλει έγκληση».",https://www.athensvoice.gr/images/1074x600/1/jpg/files/2024-04-02/untitled_design_-_2024-04-02t182259_109.jpg,2024,4,2
https://www.athensvoice.gr/epikairotita/ellada/843867/agioi-anarguroi-eisaggeliki-paremvasi-gia-gunaikoktonia/,Εισαγγελική παρέμβαση για τη γυναικοκτονία στους Αγίους Αναργύρους,2024-04-02,11:12:00,Ελλαδα,Newsroom,Άγιοι Ανάργυροι: Εισαγγελική παρέμβαση για τη γυναικοκτονία - Τι αναζητά ο εισαγγελέας,Τυχόν ποινικές ευθύνες των αστυνομικών που είχαν βάρδια στο ΑΤ αναζητά ο εισαγγελέας,"Την άμεση παρέμβαση του προισταμένου της Εισαγγελίας Πρωτοδικών Αθηνών Αντώνη Ελευθεριάνου προκάλεσε η σημερινή γυναικοκτονία έξω από το Αστυνομικό Τμήμα Αγίων Αναργύρων με τον εισαγγελέα να διατάσσει έρευνα για την αναζήτηση ενδεχομένων ποινικών ευθυνών των αστυνομικών που είχαν βάρδια στο ΑΤ Αγίων Αναργύρων όπου η 28χρονη κατήγγειλε τον πρώην σύντροφο της. Ο κ. Ελευθεριάνος διέταξε τη διενέργεια προκαταρκτικής εξέτασης μετά τη διαβίβαση στην Εισαγγελία της δικογραφίας που έχει σχηματιστεί για τη δολοφονία της κοπέλας λίγα μέτρα μακρύτερα από το ΑΤ. Στο πλαίσιο της έρευνας θα αναζητηθεί εάν οι αστυνομικοί έχουν διαπράξει παράβαση καθήκοντος. Ο εισαγγελέας που θα διενεργήσει την έρευνα θα αναμένει το πόρισμα της ΕΔΕ. Σε βάρος του δράστη ασκήθηκε ποινική δίωξη για ανθρωποκτονία από πρόθεση, παράνομη οπλοφορία οπλοχρησία και προμήθεια κατοχή ναρκωτικών ουσιών για δίκη του χρήση. Σύμφωνα με τον ιατροδικαστή Αθηνών που διενήργησε τη νεκροτομή, η 28χρονη δέχθηκε πέντε μαχαιριές, δύο από τα τραύματα ήταν από την μπροστινή πλευρά και τρία πισώπλατα. Την ίδια ώρα, πληροφορίες αναφέρουν ότι οι αστυνομικοί ουδέποτε ενημέρωσαν τους γονείς της 28χρονης κοπέλας για το τι είχε συμβεί και το έμαθαν από τους δημοσιογράφους σήμερα το πρωί, σχεδόν εννέα ώρες μετά τη δολοφονία της. Ο δράστης είχε απασχολήσει τις αρχές κατά το παρελθόν. Συγκεκριμένα το 2019 είχε συλληφθεί για υπόθεση ναρκωτικών, αλλά και για βία σε αστυνομικό όργανο. Επίσης, το 2020 είχε υποβληθεί σε βάρος του μήνυση από την 28χρονη για βιασμό και ξυλοδαρμό. Οι αστυνομικοί, όταν χθες το βράδυ η 28χρονη εμφανίστηκε στο τμήμα Αγίων Αναργύρων δεν φρόντισαν να κινητοποιήσουν τις αρμόδιας αρχές για τη διερεύνηση του περιστατικού, ούτε επέμειναν να κρατήσουν την 28χρονη για να έρθει να την παραλάβει το περιπολικό έξω από το τμήμα. Την ώρα της επίθεσης στο αστυνομικό τμήμα βρίσκονταν αστυνομικοί, ο φρουρός-φύλακας και η αξιωματικός υπηρεσίας. Ανακοίνωση εξέδωσε η ΕΛ.ΑΣ. για τη γυναικοκτονία που καταγράφηκε το βράδυ της Δευτέρας (1.4) έξω από το Αστυνομικό Τμήμα των Αγίων Αναργύρων, όπου είχε μεταβεί η 28χρονη για να καταγγείλει τον πρώην σύντροφό της και να ζητήσει βοήθεια. Στην ανακοίνωση της η ΕΛ.ΑΣ. αναφέρει: «Κατά την παραμονή της στην Υπηρεσία δεν υπέβαλε έγκληση σε βάρος του, εκφράζοντας την επιθυμία να μεταφερθεί με περιπολικό στην οικία της. Κατά την έξοδό της από το Αστυνομικό Τμήμα κάλεσε την Άμεση Δράση και σε κοντινή απόσταση, ενώ συνομιλούσε με τηλεφωνήτρια, παρουσία του οικείου της προσώπου, δέχθηκε αιφνίδια επίθεση από τον πρώην σύντροφό της, ο οποίος με χρήση μαχαιριού την τραυμάτισε θανάσιμα και στη συνέχεια αυτοτραυματίστηκε. Ο δράστης συνελήφθη και νοσηλεύεται φρουρούμενος σε ψυχιατρικό νοσοκομείο των Αθηνών». Ολόκληρη η ανακοίνωση της ΕΛ.ΑΣ. για τη γυναικοκτονία στους Αγίους Αναργύρους «Σχετικά με τον θανάσιμο τραυματισμό 28χρονης γυναίκας πλησίον του Αστυνομικού Τμήματος Αγίων Αναργύρων, γνωστοποιούνται τα ακόλουθα: » Περί την 22:10 ώρα χθες (1 Απριλίου 2024) το θύμα μετέβη με οικείο της πρόσωπο στο Αστυνομικό Τμήμα Αγίων Αναργύρων, όπου περιέγραψε περιστατικά τα οποία είχαν λάβει χώρα σε βάρος της κατά το παρελθόν από τον πρώην σύντροφό της και τα οποία είχε καταγγείλει στην Αστυνομία. Παράλληλα, περιέγραψε ότι την προηγούμενη και την ίδια μέρα διαπίστωσε ότι ο πρώην σύντροφός της κινούνταν έξω από την οικία της. » Κατά την παραμονή της στην Υπηρεσία δεν υπέβαλε έγκληση σε βάρος του, εκφράζοντας την επιθυμία να μεταφερθεί με περιπολικό στην οικία της. Κατά την έξοδό της από το Αστυνομικό Τμήμα κάλεσε την Άμεση Δράση και σε κοντινή απόσταση, ενώ συνομιλούσε με τηλεφωνήτρια, παρουσία του οικείου της προσώπου, δέχθηκε αιφνίδια επίθεση από τον πρώην σύντροφό της, ο οποίος με χρήση μαχαιριού την τραυμάτισε θανάσιμα και στη συνέχεια αυτοτραυματίστηκε. Ο δράστης συνελήφθη και νοσηλεύεται φρουρούμενος σε ψυχιατρικό νοσοκομείο των Αθηνών. » Τονίζεται ότι από το 2020 έχει καταρτιστεί οδηγός χειρισμού υποθέσεων ενδοοικογενειακής βίας, τα οποία έχουν εκπονηθεί σε συνεργασία με εισαγγελικές Αρχές. Τα πρωτόκολλα αυτά έχουν αποσταλεί σε όλες τις αστυνομικές υπηρεσίες που χειρίζονται υποθέσεις ενδοοικογενειακής βίας και βρίσκονται υπό διαρκή επικαιροποίηση. Τα πρωτόκολλα αποτελούν τη βάση διαρκούς εκπαίδευσης του αστυνομικού προσωπικού. Μάλιστα, αυτή τη στιγμή λειτουργούν 18 επιχειρησιακά γραφεία αντιμετώπισης ενδοοικογενειακής βίας σε ολόκληρη τη χώρα, εκ των οποίων τα δύο στη Δυτική Αττική. Ήδη, δημιουργούνται άλλα 45, ώστε να υπάρχει ένα σε κάθε Διεύθυνση Αστυνομίας. Επιπλέον, από το 2023 τα θύματα έχουν πρόσβαση και στην ειδική εφαρμογή άμεσης και έγκαιρης ειδοποίησης της Αστυνομίας με δυνατότητα γεωεντοπισμού (Panic Button). Επισημαίνεται ότι, από τη Γενική Αστυνομική Διεύθυνση Αττικής διατάχθηκε Ένορκη Διοικητική Εξέταση, προκειμένου να διερευνηθούν οι ενέργειες των αστυνομικών που επιλήφθηκαν στην υπόθεση».",https://www.athensvoice.gr/images/1074x600/jpg/files/2024-04-02/agioi_anargiroi_eisaggeliki_paremvasi__1___1_.jpg,2024,4,2
https://www.athensvoice.gr/epikairotita/ellada/843837/agioi-anarguroi-gunaikoktonia-anakoinosi-tis-elas/,Η ανακοίνωση της ΕΛ.ΑΣ. για τη γυναικοκτονία έξω από το Αστυνομικό Τμήμα των Αγίων Αναργύρων,2024-04-02,10:07:00,Ελλαδα,Newsroom,Άγιοι Ανάργυροι - Γυναικοκτονία: Η ανακοίνωση της ΕΛ.ΑΣ. για την άφιξη της 28χρονης στο Αστυνομικό Τμήμα και τη δολοφονία,Το αίτημα της 28χρονης για περιπολικό και η επίθεση έξω από το Τμήμα,"Ανακοίνωση εξέδωσε η ΕΛ.ΑΣ. για τη γυναικοκτονία που καταγράφηκε το βράδυ της Δευτέρας (1.4) έξω από το Αστυνομικό Τμήμα των Αγίων Αναργύρων, όπου είχε μεταβεί η 28χρονη για να καταγγείλει τον πρώην σύντροφό της και να ζητήσει βοήθεια. Στην ανακοίνωση της η ΕΛ.ΑΣ. αναφέρει: «Κατά την παραμονή της στην Υπηρεσία δεν υπέβαλε έγκληση σε βάρος του, εκφράζοντας την επιθυμία να μεταφερθεί με περιπολικό στην οικία της. Κατά την έξοδό της από το Αστυνομικό Τμήμα κάλεσε την Άμεση Δράση και σε κοντινή απόσταση, ενώ συνομιλούσε με τηλεφωνήτρια, παρουσία του οικείου της προσώπου, δέχθηκε αιφνίδια επίθεση από τον πρώην σύντροφό της, ο οποίος με χρήση μαχαιριού την τραυμάτισε θανάσιμα και στη συνέχεια αυτοτραυματίστηκε. Ο δράστης συνελήφθη και νοσηλεύεται φρουρούμενος σε ψυχιατρικό νοσοκομείο των Αθηνών». «Σχετικά με τον θανάσιμο τραυματισμό 28χρονης γυναίκας πλησίον του Αστυνομικού Τμήματος Αγίων Αναργύρων, γνωστοποιούνται τα ακόλουθα: » Περί την 22:10 ώρα χθες (1 Απριλίου 2024) το θύμα μετέβη με οικείο της πρόσωπο στο Αστυνομικό Τμήμα Αγίων Αναργύρων, όπου περιέγραψε περιστατικά τα οποία είχαν λάβει χώρα σε βάρος της κατά το παρελθόν από τον πρώην σύντροφό της και τα οποία είχε καταγγείλει στην Αστυνομία. Παράλληλα, περιέγραψε ότι την προηγούμενη και την ίδια μέρα διαπίστωσε ότι ο πρώην σύντροφός της κινούνταν έξω από την οικία της. » Κατά την παραμονή της στην Υπηρεσία δεν υπέβαλε έγκληση σε βάρος του, εκφράζοντας την επιθυμία να μεταφερθεί με περιπολικό στην οικία της. Κατά την έξοδό της από το Αστυνομικό Τμήμα κάλεσε την Άμεση Δράση και σε κοντινή απόσταση, ενώ συνομιλούσε με τηλεφωνήτρια, παρουσία του οικείου της προσώπου, δέχθηκε αιφνίδια επίθεση από τον πρώην σύντροφό της, ο οποίος με χρήση μαχαιριού την τραυμάτισε θανάσιμα και στη συνέχεια αυτοτραυματίστηκε. Ο δράστης συνελήφθη και νοσηλεύεται φρουρούμενος σε ψυχιατρικό νοσοκομείο των Αθηνών. » Τονίζεται ότι από το 2020 έχει καταρτιστεί οδηγός χειρισμού υποθέσεων ενδοοικογενειακής βίας, τα οποία έχουν εκπονηθεί σε συνεργασία με εισαγγελικές Αρχές. Τα πρωτόκολλα αυτά έχουν αποσταλεί σε όλες τις αστυνομικές υπηρεσίες που χειρίζονται υποθέσεις ενδοοικογενειακής βίας και βρίσκονται υπό διαρκή επικαιροποίηση. Τα πρωτόκολλα αποτελούν τη βάση διαρκούς εκπαίδευσης του αστυνομικού προσωπικού. Μάλιστα, αυτή τη στιγμή λειτουργούν 18 επιχειρησιακά γραφεία αντιμετώπισης ενδοοικογενειακής βίας σε ολόκληρη τη χώρα, εκ των οποίων τα δύο στη Δυτική Αττική. Ήδη, δημιουργούνται άλλα 45, ώστε να υπάρχει ένα σε κάθε Διεύθυνση Αστυνομίας. Επιπλέον, από το 2023 τα θύματα έχουν πρόσβαση και στην ειδική εφαρμογή άμεσης και έγκαιρης ειδοποίησης της Αστυνομίας με δυνατότητα γεωεντοπισμού (Panic Button). Επισημαίνεται ότι, από τη Γενική Αστυνομική Διεύθυνση Αττικής διατάχθηκε Ένορκη Διοικητική Εξέταση, προκειμένου να διερευνηθούν οι ενέργειες των αστυνομικών που επιλήφθηκαν στην υπόθεση». Νέα στοιχεία έρχονται στο φως για τη γυναικοκτονία στους Αγίους Αναργύρους με θύμα την 28χρονη Κυριακή και δράστη τον 39χρονο πρώην σύντροφό της. Η 28χρονη είχε πέσει θύμα ξυλοδαρμών και κακοποίησης από τον σύντροφό της, ενώ όπως προκύπτει το 2020 τον είχε καταγγείλει επίσημα στις αρχές για βιασμό και ξυλοδαρμό. Το βράδυ της Δευτέρας (1.4) και ενώ η κοπέλα επέστρεφε στο σπίτι της είδε ξαφνικά μπροστά της τον 39χρονο, ο οποίος της ζήτησε για άλλη μία φορά να γίνουν ζευγάρι. Η κοπέλα αρνήθηκε και ο δράστης φαίνεται πως ξεκίνησε και πάλι τις απειλές, με αποτέλεσμα η 28χρονη να καλέσει έναν φίλο της, ώστε να τη συνοδεύσει στο αστυνομικό τμήμα της περιοχής για να ζητήσει αστυνομική προστασία. Φαίνεται πως ο δράστης τους παρακολούθησε και περίμενε την Κυριακή να βγει από το τμήμα. Όταν ανέβηκε στον αξιωματικό υπηρεσίας, η 28χρονη ζήτησε να τη μεταφέρει ένα περιπολικό με ασφάλεια στο σπίτι της, καθώς φοβόταν επίθεση από τον 39χρονο. Ο αστυνομικός που είχε βάρδια εκείνη τη στιγμή της είπε πως δεν έχει κάποιο διαθέσιμο όχημα και την παρέπεμψε στην Άμεση Δράση, αφού η ίδια δεν ήθελε να τον καταγγείλει. Τη στιγμή που έβγαινε από το αστυνομικό τμήμα και ταυτόχρονα μιλούσε με το ""100"" για να έρθει να την πάρει ένα περιπολικό, ο 39χρονος της επιτέθηκε ακριβώς μπροστά από το φυλάκιο του τμήματος και άρχισε τις καρφώνει το μαχαίρι που κρατούσε στο λαιμό. Τόσο ο αστυνομικός - φρουρός του τμήματος, όσο και ο φίλος της 28χρονης που τη συνόδευε, αιφνιδιάστηκαν και δεν κατάφεραν να αποτρέψουν τη γυναικοκτονία. Ο δράστης προτού ακινητοποιηθεί από τον φρουρό του τμήματος τραυματίστηκε στον λαιμό και μεταφέρθηκε στο νοσοκομείο ""Γ.Γεννηματάς"" όπου και νοσηλεύεται εκτός κινδύνου. Από το Υπουργείο Προστασίας του Πολίτη δόθηκε εντολή ώστε να διαπιστωθεί εάν οι κινήσεις του αξιωματικού υπηρεσίας του τμήματος Αγίων Αναργύρων ήταν οι ενδεδειγμένες ή εάν προκύπτει παράλειψη από πλευράς των αστυνομικών. ",https://www.athensvoice.gr/images/1074x600/jpg/files/2024-04-02/agioi_anargyroi_gynaikoktonia_anakoinosi_elas.jpg,2024,4,2
https://www.athensvoice.gr/epikairotita/ellada/843811/agioi-anarguroi-ta-nea-stoiheia-gia-ti-gunaikoktonia/,Η 28χρονη ζήτησε να τη συνοδεύσει περιπολικό στο σπίτι - Μιλούσε με το «100» την ώρα της επίθεσης από τον πρώην σύντροφό της,2024-04-02,06:32:00,Ελλαδα,Γιώργος Σόμπολος,"Άγιοι Ανάργυροι - Γυναικοκτονία: Τα νέα στοιχεία, το αίτημα της 28χρονης για περιπολικό και η συνομιλία με το «100»",Νέα στοιχεία για τη γυναικοκτονία στους Αγίους Αναργύρους,"Νέα στοιχεία έρχονται στο φως για τη γυναικοκτονία στους Αγίους Αναργύρους με θύμα την 28χρονη Κυριακή και δράστη τον 39χρονο πρώην σύντροφό της. Η 28χρονη είχε πέσει θύμα ξυλοδαρμών και κακοποίησης από τον σύντροφό της, ενώ όπως προκύπτει το 2020 τον είχε καταγγείλει επίσημα στις αρχές για βιασμό και ξυλοδαρμό. Το βράδυ της Δευτέρας (1.4) και ενώ η κοπέλα επέστρεφε στο σπίτι της είδε ξαφνικά μπροστά της τον 39χρονο, ο οποίος της ζήτησε για άλλη μία φορά να γίνουν ζευγάρι. Η κοπέλα αρνήθηκε και ο δράστης φαίνεται πως ξεκίνησε και πάλι τις απειλές, με αποτέλεσμα η 28χρονη να καλέσει έναν φίλο της, ώστε να τη συνοδεύσει στο αστυνομικό τμήμα της περιοχής για να ζητήσει αστυνομική προστασία. Φαίνεται πως ο δράστης τους παρακολούθησε και περίμενε την Κυριακή να βγει από το τμήμα. Όταν ανέβηκε στον αξιωματικό υπηρεσίας, η 28χρονη ζήτησε να τη μεταφέρει ένα περιπολικό με ασφάλεια στο σπίτι της, καθώς φοβόταν επίθεση από τον 39χρονο. Ο αστυνομικός που είχε βάρδια εκείνη τη στιγμή της είπε πως δεν έχει κάποιο διαθέσιμο όχημα και την παρέπεμψε στην Άμεση Δράση, αφού η ίδια δεν ήθελε να τον καταγγείλει. Τη στιγμή που έβγαινε από το αστυνομικό τμήμα και ταυτόχρονα μιλούσε με το ""100"" για να έρθει να την πάρει ένα περιπολικό, ο 39χρονος της επιτέθηκε ακριβώς μπροστά από το φυλάκιο του τμήματος και άρχισε τις καρφώνει το μαχαίρι που κρατούσε στο λαιμό. Τόσο ο αστυνομικός - φρουρός του τμήματος, όσο και ο φίλος της 28χρονης που τη συνόδευε, αιφνιδιάστηκαν και δεν κατάφεραν να αποτρέψουν τη γυναικοκτονία. Ο δράστης προτού ακινητοποιηθεί από τον φρουρό του τμήματος τραυματίστηκε στον λαιμό και μεταφέρθηκε στο νοσοκομείο ""Γ.Γεννηματάς"" όπου και νοσηλεύεται εκτός κινδύνου. Από το Υπουργείο Προστασίας του Πολίτη δόθηκε εντολή ώστε να διαπιστωθεί εάν οι κινήσεις του αξιωματικού υπηρεσίας του τμήματος Αγίων Αναργύρων ήταν οι ενδεδειγμένες ή εάν προκύπτει παράλειψη από πλευράς των αστυνομικών. ",https://www.athensvoice.gr/images/1074x600/jpg/files/2024-04-02/gynaikoktonia_agioi_anargyroi_thyma_28xroni5.jpg,2024,4,2
https://www.athensvoice.gr/epikairotita/ellada/843804/agioi-anarguroi-ede-gia-ti-gunaikoktonia-28hronis/,ΕΔΕ για τη γυναικοκτονία έξω από το Αστυνομικό Τμήμα Αγίων Αναργύρων - Η 28χρονη φέρεται να ζήτησε να την πάνε σπίτι της,2024-04-02,05:51:00,Ελλαδα,Newsroom,Άγιοι Ανάργυροι: ΕΔΕ για τη γυναικοκτονία 28χρονης - Τα νέα στοιχεία που έρχονται στο φως,Το 2020 η γυναίκα είχε καταθέσει μήνυση σε βάρος του 39χρονου,"ΕΔΕ διατάχθηκε για τη γυναικοκτονία με θύμα 28χρονη έξω από το Αστυνομικό Τμήμα των Αγίων Αναργύρων, λίγα λεπτά μετά την έξοδο της νεαρής γυναίκας από το Τμήμα, όπου είχε πάει για να καταγγείλει τον σύντροφό της και να ζητήσει βοήθεια για να μπορέσει να επιστρέψει στο σπίτι της. Σύμφωνα με νέα στοιχεία που έρχονται στο φως, η 28χρονη είχε χωρίσει με τον 39χρονο από το 2020. Η ΕΡΤ αναφέρει ότι ήδη από τότε η κοπέλα είχε καταθέσει μήνυση εναντίον του πρώην συντρόφου της για βιαιοπραγία και βιασμό και είχε ζητήσει ασφαλιστικά μέτρα. Χθες επιστρέφοντας από διασκέδαση στο σπίτι της μαζί με έναν φίλο της φάνηκε πως είδε πρώην σύντροφό της να την περιμένει γι’ αυτό και πήγε στο αστυνομικό τμήμα. Εκεί, οι αστυνομικοί φέρεται να την ενημέρωσαν πως είτε πρέπει να καταθέσει μήνυση, είτε να ενημερώσει το κέντρο της Άμεσης Δράσης για να επιληφθεί περιπολικό, αφού η κοπέλα ζήτησε να την πάνε σπίτι της γιατί φοβόταν. Βγαίνοντας από το Αστυνομικό Τμήμα η 28χρονη μιλούσε με το 100. Ο 39χρονος γυναικοκτόνος φέρεται να την ακολούθησε και λίγα μέτρα μακριά τη μαχαίρωσε θανάσιμα. Με την ΕΔΕ η Γενική Αστυνομική Διεύθυνση αναζητά τυχόν ευθύνες των αστυνομικών για όσα έγιναν ή δεν έγιναν στο Αστυνομικό Τμήμα των Αγίων Αναργύρων πριν τη γυναικοκτονία. Συγκλονισμένοι είναι οι συγγενείς και οι φίλοι της 28χρονης που τα μεσάνυχτα της Δευτέρας (1.4) δολοφονήθηκε από τον πρώην σύντροφο της. Η γυναικοκτονία σημειώθηκε μόλις 100 μέτρα από το αστυνομικό τμήμα Αγίων Αναργύρων, όπου η 28χρονη είχε πάει να καταγγείλει τον 39χρονο άνδρα για απειλές και εκφοβισμό. Το ζευγάρι είχε χωρίσει πριν από λίγο καιρό, επειδή όπως η ίδια η 28χρονη ανέφερε σε φιλικά της πρόσωπα, ο 39χρονος την απειλούσε, ήταν βίαιος και είχε κακοποιητική συμπεριφορά. Η απόφαση αυτή, δεν άρεσε καθόλου στον κατηγορούμενο, ο οποίος σχεδόν σε καθημερινή βάση την ενοχλούσε τηλεφωνικά ή εμφανιζόταν μπροστά της, ζητώντας της να αλλάξει γνώμη για τη σχέση τους. Κάτι αντίστοιχο συνέβη αργά χθες το βράδυ, όπου ο 39χρονος περίμενε την πρώην σύντροφο του να γυρίσει στο σπίτι της. Ο δράστης, φέρεται να την πλησίασε και άρχισε να της μιλά. Βλέποντας την άρνηση της 28χρονης, ο κατηγορούμενος άρχισε να την απειλεί πως θα της κάνει κακό. Η κοπέλα κάλεσε έναν φίλο της ώστε να τη συνοδεύσει στο αστυνομικό τμήμα της περιοχής, προκειμένου να καταγγείλει τη συμπεριφορά του. Όντως, ο νεαρός συναντήθηκε με την 28χρονη και τη συνόδευσε στο αστυνομικό τμήμα της περιοχής. Φαίνεται πως ο 39χρονος τους παρακολουθούσε και έστησε καρτέρι πίσω από αυτοκίνητα σε μικρή απόσταση από την είσοδο του τμήματος. Στο τμήμα, η γυναίκα κατήγγειλε τις απειλές του πρώην συντρόφου της, ζητώντας από τον αξιωματικό υπηρεσίας να της παραχωρηθεί φύλαξη, καθώς φοβάται για τη ζωή της. Ο υπεύθυνος του τμήματος, της ζήτησε να καλέσει το «100» καθώς το τμήμα δεν διέθετε επαρκή δύναμη για να της παραχωρήσει φύλαξη. Προφανώς, η κοπέλα δεν κατάφερε να βρει άκρη και έφυγε άπραγη, συνοδευόμενη πάντα από τον φίλο της, από το τμήμα. Ο 39χρονος, τους αιφνιδίασε και άρχισε να μαχαιρώνει ξανά και ξανά την 28χρονη. Ο φίλος της που είχε έρθει για να την προστατεύσει, προσπάθησε να αποτρέψει τη δολοφονία, ωστόσο η μανία του δράστη ήταν τέτοια που δεν μπορούσε να τον ακινητοποιήσει. Σε κατάσταση αμόκ, ο δράστης αφού σκότωσε την πρώην σύντροφο του έστρεψε το μαχαίρι προς το λαιμό του και προσπάθησε να αυτοκτονήσει. Οι αστυνομικοί που πλησίαζαν ακούγοντας τις φωνές της κοπέλας και του φίλου της δεν πρόλαβαν να αποτρέψουν το φονικό και με ασθενοφόρο μετέφεραν στο νοσοκομείο τον 39χρονο, ο οποίος νοσηλεύεται σε σοβαρή κατάσταση. Η 28χρονη, ένιωθε αφόρητη πίεση και φοβόταν πως οι απειλές του πρώην συντρόφου της θα γίνονταν πραγματικότητα. Για αυτό τον λόγο πήγε στο αστυνομικό τμήμα της γειτονιάς της, για να βρει προστασία. Κάτι τέτοιο όμως δεν συνέβη.",https://www.athensvoice.gr/images/1074x600/jpg/files/2024-04-02/gynaikoktonia_agioi_anargyroi_thyma_28xroni3.jpg,2024,4,2
https://www.athensvoice.gr/epikairotita/ellada/843792/gunaikoktonia-stous-ag-anargurous-thuma-28hroni/,Γυναικοκτονία στους Αγίους Αναργύρους: Σκότωσε την 28χρονη πρώην σύντροφό του λίγα μέτρα από το Αστυνομικό Τμήμα,2024-04-02,04:29:00,Ελλαδα,Γιώργος Σόμπολος,Άγιοι Ανάργυροι: Γυναικοκτονία με θύμα 28χρονη - Τη σκότωσε λίγα μέτρα από το Αστυνομικό Τμήμα,Η νεαρή γυναίκα είχε πάει να καταγγείλει τον 39χρονο ζητώντας φύλαξη,"Συγκλονισμένοι είναι οι συγγενείς και οι φίλοι της 28χρονης που τα μεσάνυχτα της Δευτέρας (1.4) δολοφονήθηκε από τον πρώην σύντροφο της. Η γυναικοκτονία σημειώθηκε μόλις λίγα μέτρα από το αστυνομικό τμήμα Αγίων Αναργύρων, όπου η 28χρονη είχε πάει να καταγγείλει τον 39χρονο άνδρα για απειλές και εκφοβισμό. Το ζευγάρι είχε χωρίσει πριν από λίγο καιρό, επειδή όπως η ίδια η 28χρονη ανέφερε σε φιλικά της πρόσωπα, ο 39χρονος την απειλούσε, ήταν βίαιος και είχε κακοποιητική συμπεριφορά. Η απόφαση αυτή, δεν άρεσε καθόλου στον κατηγορούμενο, ο οποίος σχεδόν σε καθημερινή βάση την ενοχλούσε τηλεφωνικά ή εμφανιζόταν μπροστά της, ζητώντας της να αλλάξει γνώμη για τη σχέση τους. Κάτι αντίστοιχο συνέβη αργά χθες το βράδυ, όπου ο 39χρονος περίμενε την πρώην σύντροφο του να γυρίσει στο σπίτι της. Ο δράστης, φέρεται να την πλησίασε και άρχισε να της μιλά. Βλέποντας την άρνηση της 28χρονης, ο κατηγορούμενος άρχισε να την απειλεί πως θα της κάνει κακό. Η κοπέλα κάλεσε έναν φίλο της ώστε να τη συνοδεύσει στο αστυνομικό τμήμα της περιοχής, προκειμένου να καταγγείλει τη συμπεριφορά του. Όντως, ο νεαρός συναντήθηκε με την 28χρονη και τη συνόδευσε στο αστυνομικό τμήμα της περιοχής. Φαίνεται πως ο 39χρονος τους παρακολουθούσε και έστησε καρτέρι πίσω από αυτοκίνητα σε μικρή απόσταση από την είσοδο του τμήματος. Στο τμήμα, η γυναίκα κατήγγειλε τις απειλές του πρώην συντρόφου της, ζητώντας από τον αξιωματικό υπηρεσίας να της παραχωρηθεί φύλαξη, καθώς φοβάται για τη ζωή της. Ο υπεύθυνος του τμήματος, της ζήτησε να καλέσει το «100» καθώς το τμήμα δεν διέθετε επαρκή δύναμη για να της παραχωρήσει φύλαξη. Προφανώς, η κοπέλα δεν κατάφερε να βρει άκρη και έφυγε άπραγη, συνοδευόμενη πάντα από τον φίλο της, από το τμήμα. Ο 39χρονος, τους αιφνιδίασε και άρχισε να μαχαιρώνει ξανά και ξανά την 28χρονη. Ο φίλος της που είχε έρθει για να την προστατεύσει, προσπάθησε να αποτρέψει τη δολοφονία, ωστόσο η μανία του δράστη ήταν τέτοια που δεν μπορούσε να τον ακινητοποιήσει. Σε κατάσταση αμόκ, ο δράστης αφού σκότωσε την πρώην σύντροφο του έστρεψε το μαχαίρι προς το λαιμό του και προσπάθησε να αυτοκτονήσει. Οι αστυνομικοί που πλησίαζαν ακούγοντας τις φωνές της κοπέλας και του φίλου της δεν πρόλαβαν να αποτρέψουν το φονικό και με ασθενοφόρο μετέφεραν στο νοσοκομείο τον 39χρονο, ο οποίος νοσηλεύεται σε σοβαρή κατάσταση. Η 28χρονη, ένιωθε αφόρητη πίεση και φοβόταν πως οι απειλές του πρώην συντρόφου της θα γίνονταν πραγματικότητα. Για αυτό τον λόγο πήγε στο αστυνομικό τμήμα της γειτονιάς της, για να βρει προστασία. Κάτι τέτοιο όμως δεν συνέβη.",https://www.athensvoice.gr/images/1074x600/jpg/files/2024-04-02/gynaikoktonia_agioi_anargyroi_thyma_28xroni2.jpg,2024,4,2
https://www.athensvoice.gr/epikairotita/ellada/837580/kriti-profulakisteos-o-39hronos-gunaikoktonos/,Κρήτη: Προφυλακιστέος ο 39χρονος γυναικοκτόνος,2024-02-20,11:42:57,Ελλαδα,Newsroom,"Κρήτη: Προφυλακιστέος ο 39χρονος γυναικοκτόνος – «Ήταν δυστύχημα, δεν ήθελα να τη σκοτώσω», υποστήριξε","«Ήταν δυστύχημα, δεν ήθελα να τη σκοτώσω», υποστήριξε","Προφυλακιστέος κρίθηκε ο 39χρονος για τη δολοφονία της 29χρονης συντρόφου του, μέσα στο διαμέρισμα που διέμεναν στην περιοχή Καμίνια του Ηρακλείου Κρήτης. Ο 39χρονος υποστήριξε, σύμφωνα με την συνήγορο υπεράσπισής του, ότι πρόκειται για ένα τραγικό δυστύχημα και πως δεν είχε πρόθεση να σκοτώσει την σύντροφό του, την οποία υπεραγαπούσε. Αξίζει να σημειωθεί πως ο καθ' ομολογίαν δολοφόνος αντιμετωπίζει τις κατηγορίες για ανθρωποκτονία από πρόθεση, παράνομη οπλοφορία και οπλοχρησία, κατοχή ναρκωτικών ουσιών για ιδία χρήση και παράνομη επανείσοδο στη χώρα.",https://www.athensvoice.gr/images/1074x600/1/jpg/files/2024-01-15/peripoliko-elas.jpg,2024,2,20
https://www.athensvoice.gr/epikairotita/ellada/837167/gunaikoktonia-sto-irakleio-prothesmia-ston-39hrono/,«Παίζαμε με το όπλο και εκπυρσοκρότησε»: Προθεσμία για να απολογηθεί πήρε ο 39χρονος για τη γυναικοκτονία στο Ηράκλειο,2024-02-17,10:40:46,Ελλαδα,Newsroom,Γυναικοκτονία στο Ηράκλειο: Προθεσμία για να απολογηθεί πήρε ο 39χρονος,Το χρονικό του εγκλήματος και όσα φέρεται να ισχυρίστηκε ο δράστης,"Προθεσμία για να απολογηθεί την Τρίτη (20.2) ζήτησε και έλαβε ο 39χρονος δράστης της γυναικοκτονίας στο Ηράκλειο της Κρήτης. Ο 39χρονος σκότωσε με μία σφαίρα στο κεφάλι την 29χρονη σύντροφό του, ενώ όπως ισχυρίστηκε «παίζαμε με το όπλο. Έγινε κατά λάθος, το όπλο είχε ασφάλεια, αλλά εκπυρσοκρότησε». Ο 39χρονος γυναικοκτόνος οδηγήθηκε το πρωί του Σαββάτου (17.2) - υπό δρακόντεια μέτρα ασφαλείας και με σκυμμένο το κεφάλι - στα Δικαστήρια. Ο 39χρονος φέρεται να σκότωσε την 29χρονη σύντροφό του μέσα στο σπίτι όπου διέμεναν ενώ βρισκόταν σε κατάσταση μέθης. Μάλιστα, ο ίδιος κάλεσε το ΕΚΑΒ και την Αστυνομία. Οι αρχές εντόπισαν την 29χρονη Νίνα μέσα σε λίμνη αίματος. Ο 39χρονος συνελήφθη χωρίς να φέρει αντίσταση. Γείτονες του ζευγαριού υποστηρίζουν ότι οι εντάσεις μεταξύ του ζευγαριού και οι προστριβές ήταν συχνές. Η γυναικοκτονία με θύμα την 29χρονη Νίνα (Τζιανίνα) καταγράφηκε στις 7:30 το πρωί χθες Παρασκευή. Σύμφωνα με το neakriti.gr, το ζευγάρι αποχώρησε τα ξημερώματα από νυχτερινό μαγαζί, όπου βρίσκονταν μαζί. Θεωρείται πολύ πιθανόν όταν έφτασαν στο διαμέρισμα της οδού Πατρόκλου να σημειώθηκε ένας ακόμη έντονος διαπληκτισμός μεταξύ τους. Μέχρι χθες δεν είχε γίνει γνωστό τι ακριβώς προηγήθηκε της εν ψυχρώ εκτέλεσης της 29χρονης Νίνας. Ο 39χρονος πυροβόλησε με ένα πιστόλι τη σύντροφό του στο κεφάλι, η οποία έχασε ακαριαία τη ζωή της. Μέσα στο διαμέρισμα βρέθηκε από τους αστυνομικούς και το όπλο του εγκλήματος. Στο μεταξύ, ο 39χρονος, που περίμενε τους αστυνομικούς στην πόρτα του σπιτιού, αδυνατεί να εξηγήσει πώς συνέβη η τραγωδία. Σύμφωνα με πληροφορίες, φέρεται να ομολογεί ότι αυτός πυροβόλησε τη Νίνα, ωστόσο οι λόγοι που τον ώθησαν σ’ αυτό δεν κατέστη δυνατό να διευκρινιστούν. Οι ίδιες πληροφορίες αναφέρουν ότι τα όσα έλεγε ο δράστης στους αστυνομικούς για αρκετή ώρα μετά τη γυναικοκτονία δεν έβγαζαν νόημα εξαιτίας της κατάστασης μέθης στην οποία βρισκόταν. Ο δράστης δεν αποκάλυψε από την αρχή το έγκλημα. Σύμφωνα με πληροφορίες, ο 39χρονος γυναικοκτόνος φέρεται να είχε απασχολήσει στο παρελθόν τις Αρχές για υποθέσεις που σχετίζονται με μικροποσότητες ναρκωτικών, αλλά και για συμπλοκές. Ωστόσο, φαίνεται ότι δεν είχαν γίνει καταγγελίες σε βάρος του για ενδοοικογενειακή βία. ",https://www.athensvoice.gr/images/1074x600/jpg/files/2024-02-17/gynaikoktonia_sto_irakleio_prothesmia_ston_39xrono.jpg,2024,2,17
https://www.athensvoice.gr/epikairotita/ellada/832603/gunaikoktonies-kai-tora-ti-tha-peis/,Γυναικοκτονίες: Και τώρα; Τι θα πεις;,2024-01-18,08:32:45,Ελλαδα,Μαγδαληνή Ρούμπου,Ενδοοικογενειακή βία και γυναικοκτονίες: Η έκθεση της Γενικής Γραμματείας Ισότητας και οι επιβεβλημένες αλλαγές σε θεσμικό επίπεδο,Μην πεις πάλι ότι δεν ήξερες. Γιατί οι αριθμοί είναι αμείλικτοι,"Σε συνέχεια της παραζάλης των τελευταίων χρόνων με τις αυξανόμενες γυναικοκτονίες, στις απαρχές του 2024 μετράμε ήδη δύο γυναίκες που έφυγαν από χέρι συντρόφου. Πρόκειται για εγκλήματα τα οποία άραγε τίποτα δεν προμήνυε; Κι ουδείς φανταζόταν; Η μία γυναικοκτονία έγινε το βράδυ της Πρωτοχρονιάς και αφορά γυναίκα 41 ετών από τη Θεσσαλονίκη, έγκυο τριών μηνών και μητέρα ενός παιδιού. Από το προφίλ του κατηγορουμένου συντρόφου της, όπως έχει σκιαγραφηθεί πολλάκις στα ειδησεογραφικά μέσα, εύκολα μπορεί κανείς να καταλάβει ότι η αφαίρεση της ζωής της άτυχης γυναίκας δεν εξέπληξε το περιβάλλον του. Το αντίθετο, μάλιστα, ήταν μια εξέλιξη που όλοι φοβούνταν. Σε βάρος του κατηγορουμένου εκκρεμούσαν 4 καταδικαστικές αποφάσεις μεταξύ άλλων για επικίνδυνη ενδοοικογενειακή σωματική βλάβη και παράνομη οπλοφορία. Επίσης, σε βάρος του έχει ασκηθεί δίωξη για βιασμό σε βάρος της αδερφής του, ενώ για βίαιη συμπεριφορά έκανε λόγο και η πρώην σύζυγός του. Η δεύτερη γυναικοκτονία, στις 8 Ιανουαρίου, αφορά 45χρονη γυναίκα από το Ζεφύρι, στην οποία ο άνδρας της έβαλε φωτιά και μάλιστα μέσα στο σπίτι τους μπροστά στον γιο και τα εγγόνια τους. Μετά από πολυήμερη νοσηλεία η γυναίκα κατέληξε 16 Ιανουαρίου. Και σε αυτή την περίπτωση, η εξέλιξη ήταν αναμενόμενη, αφού στη γειτονιά γνώριζαν πως ο δράστης είναι χρήστης ουσιών και συχνά γινόταν βίαιος με τη σύζυγο και τα παιδιά του. Κι όλα αυτά έγιναν μόλις 1 μήνα περίπου μετά τη δολοφονία στη Σαλαμίνα 43χρονης γυναίκας, μητέρας ενός παιδιού με αναπηρία, από τον πρώην σύντροφό της. Και εδώ τα χαρακτηριστικά είναι παρόμοια. Κλιμακούμενη βίαιη συμπεριφορά του συντρόφου προς το θύμα και μια γειτονιά που άκουγε τη γυναίκα να κακοποιείται και κώφευε. Η τραγική διαφορά στη γυναικοκτονία της Σαλαμίνας είναι ότι η άτυχη γυναίκα σε αυτή την περίπτωση τα είχε κάνει όλα σωστά, καθώς λίγες ημέρες πριν τη δολοφονία της είχε καταγγείλει τον σύντροφο της στην Αστυνομία για εξύβριση και ξυλοδαρμό, οπότε η εφαρμογή panic button εγκαταστάθηκε στο κινητό της και η ίδια μετακόμισε στο σπίτι της μητέρας της. Το αποτέλεσμα όμως ήταν το ίδιο. Η γυναίκα έχασε τη ζωή της από τον κακοποιητή της και το παιδί της αποχωρίστηκε βίαια και δια παντός τη μητέρα του. Οι δολοφονίες των γυναικών από τον κακοποιητή τους είναι το άκρο στο φάσμα της βίας που είχαν επανειλημμένα υποστεί και καταδεικνύουν την ηθική απονεύρωση μιας κοινωνίας που, ενώ ξέρει, σιωπά. Την ίδια στιγμή όμως ρίχνουν φως στα τρωτά σημεία του ίδιου του συστήματος αντιμετώπισης περιστατικών ενδοοικογενειακής βίας. Πόσο διαφορετική θα μπορούσε να είναι η εξέλιξη Οι αλλαγές σε θεσμικό επίπεδο στον τομέα αντιμετώπισης της ενδοοικογενειακής βίας είναι επιβεβλημένες. Γιατί οι αριθμοί είναι αμείλικτοι: 4.264 γυναίκες το 2020 είχαν προχωρήσει σε καταγγελία για ενδοοικογενειακή βία, ενώ το 2022 ο αριθμός τους ανήλθε σε 10.131 (ποσοστό αύξησης 137,6%), σύμφωνα με την ετήσια έκθεση για τη βία κατά των γυναικών της Γενικής Γραμματείας Ισότητας και Ανθρωπίνων Δικαιωμάτων του Υπουργείου Κοινωνικής Συνοχής και Οικογένειας (Νοέμβριος 2023). Και τώρα; Τι θα πεις; Πάντως, μην πεις πάλι ότι δεν ήξερες.",https://www.athensvoice.gr/images/1074x600/jpg/files/2024-01-18/gynaikoktonies.jpg,2024,1,18
https://www.athensvoice.gr/epikairotita/ellada/831664/gunaikoktonia-thessaloniki-neo-video-dokoumedo/,Νέο βίντεο ντοκουμέντο τη στιγμή που μεταφέρεται η σορός της 41χρονης εγκύου,2024-01-11,15:08:57,Ελλαδα,Newsroom,Γυναικοκτονία - Θεσσαλονίκη: Νέο βίντεο ντοκουμέντο - 49 δικογραφίες για βαρύτατα αδικήματα υπάρχουν εις βάρους του 39χρονου,49 δικογραφίες για βαρύτατα αδικήματα υπάρχουν εις βάρους του 39χρονου,"Στο φως της δημοσιότητας έρχεται νέο βίντεο-ντοκουμέντο τη στιγμή που οι δύο άντρες, ο σύντροφος της 41χρονης εγκύου και ο φίλος του, μεταφέρουν τη σορό της Γεωργίας λίγο μετά την δολοφονία της στην Καλαμαριά, στη Θεσσαλονίκη. Το βίντεο κατέγραψε κάμερα ασφαλείας από κοντινή επιχείρηση.   Στη δημοσιότητα συνεχίζουν να βγαίνουν πληροφορίες για το παρελθόν του 39χρονου συντρόφου της 41χρονης Γεωργίας στη Θεσσαλονίκη, που κατηγορείται μαζί με τον 34χρονο φίλο του για τη σοκαριστική δολοφονία της εγκύου. Σε βάρος του 39χρονου υπάρχουν 49 δικογραφίες για βαρύτατα αδικήματα, αν και ο ίδιος κυκλοφορούσε ελεύθερος. Η πρώτη καταγγελία ήταν το 2016 από την πρώην σύζυγό του για ενδοοικογενειακή βία. Όπως η ίδια ισχυρίζεται οι αρχές της είπαν «να τα βρει με τον σύζυγό της γιατί έχουν δυο παιδιά». Το 2020 ακολούθησαν 4 μηνύσεις σε βάρος του για ξυλοδαρμό με θύμα την αδερφή του και πρόσφατα του ασκήθηκε ποινική δίωξη εις βάρος του για βιασμό, γενετήσιες πράξεις μεταξύ συγγενών και παράνομη οπλοφορία, ενώ η δικογραφία βρίσκεται στα χέρια ανακριτή.   Στις 9 Ιανουαρίου, ο εισαγγελέας άσκησε στο 39χρονο, ποινική δίωξη για τρία κακουργήματα και δύο πλημμελήματα. Συγκεκριμένα, για ανθρωποκτονία με δόλο σε ήρεμη ψυχική κατάσταση, διακοπή κύησης και ληστεία καθώς και για παράνομη οπλοκατοχή και οπλοχρησία. Την ίδια στιγμή, ο 39χρονος ο οποίος επί 8 μέρες αρνούταν οτιδήποτε, εξακολουθεί να μην παραδέχεται τη δολοφονία της Γεωργίας. Ο 39χρονος φέρεται να παραδέχθηκε αρχικά στην Αστυνομία ότι μαζί με τον συνεργό του είχαν σκηνοθετήσει ληστεία εις βάρος της 41χρονης, ένα σχέδιο όμως που δεν πήγε όπως ήθελαν και κατέληξε στη δολοφονία της άτυχης γυναίκας. Στη συνέχεια όμως, ο 39χρονος άλλαξε στάση, δεν υπέγραψε την αρχική του κατάθεση και αρνήθηκε να μιλήσει στους Αστυνομικούς χωρίς τον δικηγόρο του. Ο συνεργός του εξακολουθεί να υποστηρίζει πως η ανάμειξή του περιορίζεται στην αποτυχημένη ληστεία που σκηνοθέτησαν να διαπράξουν και στη μεταφορά της σορού. «Το μοιραίο βράδυ εγώ φίμωσα και έδεσα την Γεωργία. Ο 39χρονος μετά μου έκανε νεύμα να κατέβω και να περιμένω κάτω. Μετά ήρθε και μου είπε πως η Γεωργία είναι νεκρή. Τότε εγώ του είπα ότι θα φύγω, αλλά εκείνος με απείλησε, ότι αν δεν τον ακολουθήσω, θα πάθω ό,τι και η Γεωργία», υποστήριξε ο 34χρονος φερόμενος ως συνεργός του 39χρονου. Όπως ομολόγησε ο 34χρονος, η Γεωργία δολοφονήθηκε με μαχαιριές υποδεικνύοντας παράλληλα στους αστυνομικούς το σημείο που πέταξαν τη σορό της. Οι δύο άνδρες τη μετέφεραν μέσα σε ένα μπαούλο, με αυτοκίνητο, σε ερημική τοποθεσία της Χαλκιδικής. Σύμφωνα με τις Αρχές, οι δυο τους επιχείρησαν να σκηνοθετήσουν «ληστεία» σε βάρος της 41χρονης. Ήθελαν να την ακινητοποιήσουν και μετά να πάνε στο πατρικό της σπίτι απ’ όπου θα αφαιρούσαν οικονομίες ύψους 5.000 ευρώ. Σύμφωνα με το voria.gr ο 39χρονος εμπλέκεται και σε μια παλιά αλλά περίεργη υπόθεση, η οποία είχε απασχολήσει τα μέσα ενημέρωσης το 2009.   Σε ηλικία 23 ετών ο κατηγορούμενος είχε αποκτήσει ένα παιδί με τη μόλις 17χρονη τότε σύντροφο και μετέπειτα σύζυγό του. Το βρέφος σύμφωνα με τους γιατρούς έχασε τη ζωή του λίγες ημέρες μετά τη γέννα, περιστατικό που αμφισβήτησαν οι νεαροί γονείς. Μάλιστα προσέφυγαν στη δικαιοσύνη πιστεύοντας ότι κάποιος άλλαξε το παιδί τους στο κρατικό μαιευτήριο και τους παρουσίασε άλλο ως νεκρό, με σκοπό το δικό τους να προωθηθεί για υιοθεσία. Ακολούθησε σειρά ερευνών που δεν κατέληξαν πουθενά. Το κορυφαίο όμως μυστήριο ήταν όταν διατάχθηκε από τις εισαγγελικές αρχές η εκταφή του βρέφους για να γίνει έλεγχος DNA. Ο τάφος ήταν κενός και κάποιος είχε κλέψει το νεκρό παιδί. Ωστόσο η τότε αντεισαγγελέας Πρωτοδικών η οποία χειρίστηκε την υπόθεση κατέληξε στο ότι το μωρό δεν απήχθη ποτέ από το νοσοκομείο. Παράλληλα ζήτησε να γίνει έρευνα για την απώλεια της σορού και να εξεταστεί ποιος είχε συμφέρον να το εξαφανίσει για να μην γίνουν εξετάσεις. Αναφορικά με τις καταγγελίες περί αρπαγής από την πλευρά του 39χρονου είχε καταλήξει ότι οι γονείς έβλεπαν επί 19 ημέρες το παιδί τους στην κλινική, ενώ ήταν ζωντανό και πως στενός συγγενής του ζευγαριού επιβεβαίωσε με την κατάθεσή του ότι το ίδιο παιδί παραδόθηκε νεκρό στην οικογένεια. ",https://www.athensvoice.gr/images/1074x600/1/jpg/files/2024-01-11/gynaikoktonia-thessalonikh.jpg,2024,1,11
https://www.athensvoice.gr/epikairotita/ellada/831542/gunaikoktonia-video-dokoumedo-ton-draston-meta-ti-dolofonia/,Γυναικοκτονία-Θεσσαλονίκη: Βίντεο-ντοκουμέντο που οι κατηγορούμενοι πετούν τα αντικείμενα της 41χρονης,2024-01-10,17:05:45,Ελλαδα,Newsroom,Γυναικοκτόνια: Βίντεο-ντοκουμέντο των δραστών μετά τη δολοφονία της 41χρονης εγκύου - Τι υποστηρίζουν οι δύο κατηγορούμενοι - Πήραν προθεσμία να απολογηθούν το Σάββατο,Τι υποστηρίζουν οι δύο κατηγορούμενοι - Πήραν προθεσμία να απολογηθούν το Σάββατο,"Η γυναικοκτονία στη Θεσσαλονίκη έχει συγκλονίσει ολόκληρη τη χώρα καθώς έρχονται νέες πληροφορίες στο φως της δημοσιότητας. Κάμερα κλειστού κυκλώματος κατέγραψε τους δύο κατηγορούμενους για τη δολοφονία της 41χρονης εγκύου στη Θεσσαλονίκη, αμέσως μετά τη δολοφονία της άτυχης Γεωργίας. Λίγο μετά τα μεσάνυχτα, σύμφωνα με το ρεπορτάζ, ο σύντροφος της Γεωργίας και ο συνεργός του περπατούν στην οδό Περικλέους, κρατώντας μία σακούλα που πιθανόν περιέχει προσωπικά αντικείμενα της Γεωργίας. Οι φερόμενοι δράστες μοιάζουν να επιχειρούν να ξεφορτωθούν αυτά τα αντικείμενα.  Σήμερα Τετάρτη (10.1) ο 39χρονος σύντροφός της και ο 34χρονος φίλος του, οι οποίοι έχουν ταυτοποιηθεί ως δράστες, θα μεταφερθούν στο Δικαστικό Μέγαρο Θεσσαλονίκης. Η εισαγγελέας ήδη άσκησε ποινική δίωξη στους δύο κατηγορούμενους για τρία κακουργήματα και πέντε πλημμελήματα. Συγκεκριμένα, κατηγορούνται για ανθρωποκτονία με δόλο σε ήρεμη ψυχική κατάσταση, διακοπή κύησης και ληστεία καθώς και για παράνομη οπλοκατοχή και οπλοχρησία -όλα κατά συναυτουργία- και παραπέμφθηκαν να απολογηθούν σε ανακριτή. Ο 39χρονος φέρεται να δήλωσε στους αστυνομικούς ότι τη νύχτα της Πρωτοχρονιάς είχε πάρει ένα «βαρύ υπνωτικό χάπι» για να κοιμηθεί και μόλις ξύπνησε το πρωί η Γεωργία δεν ήταν στο σπίτι. Μάλιστα, ρίχνει τις ευθύνες στον φίλο του, ο οποίος μαζί με άγνωστο συνεργό του, όπως ισχυρίζεται, δολοφόνησαν τη Γεωργία ενώ ο ίδιος δεν αντιλήφθηκε τίποτα. Κάθε κατηγορία αρνείται ο 39χρονος σύντροφος της 41χρονης εγκύου, ο οποίος κατηγορείται ότι μαζί με τον 34χρονο φίλο του, σκότωσαν και μετέφεραν σε δασώδη περιοχή της Χαλκιδικής το πτώμα της γυναίκας. «Δευτέρα βράδυ φέρεται να είχε τελεστεί η πράξη, Τετάρτη πρωί υπήρχε προγραμματισμένο ραντεβού από τη Γεωργία για να προχωρήσει σε έκτρωση και να διακόψει την κύησή της», είπε ο Όθων Παπαδόπουλος στο Mega το απόγευμα της Τρίτης (9.1). Ο κ. Παπαδόπουλος υποστήριξε ότι η 41χρονη είχε κανονίσει να κάνει έκτρωση μετά από πιέσεις της οικογένειάς της, ενώ ο σύντροφός της δεν ήθελε, γιατί επιθυμούσε «να αποκτήσει παιδιά και οικογένεια». Ο 39χρονος κατηγορούμενος έχει άλλα δύο παιδιά από προηγούμενο γάμο του. Σύμφωνα με τον δικηγόρο, ο σύντροφος της 41χρονης Γεωργίας ισχυρίζεται ότι τη δολοφονία διέπραξε ο 34χρονος. «Την έκανε προφανέστατα ο άλλος, ο οποίος δίνει και όλες τις πληροφορίες πολύ αναλυτικά, και λέει πράγματα που μόνον ο δράστης θα μπορούσε να γνώριζε». Από την πλευρά του, ο 34χρονος ισχυρίστηκε ότι δεν συμμετείχε στη δολοφονία, αλλά δέχτηκε να σκηνοθετήσουν ληστεία σε βάρος της, αφού θα έπαιρνε μερίδιο από τα χρήματα. Σύμφωνα με τον ίδιο, ο 39χρονος του είχε πει πως σκοπός ήταν να ακινητοποιήσουν τη Γεωργία ώστε να μεταβούν ανενόχλητοι στο πατρικό της σπίτι και να κλέψουν οικονομίες ύψους 7.000 με 8.000 ευρώ από τους γονείς της. Και οι δύο κατηγορούμενοι υποστηρίζουν ότι δεν ήθελαν να σκοτώσουν τη 41χρονη γυναίκα, αλλά να τη ληστέψουν. Κατά την ακινητοποίησή της ο σύντροφός της τη σκότωσε, σύμφωνα με τον φίλο του. Διαβάστε περισσότερα για τη δολοφονία της 41χρονης εγκύου στη Θεσσαλονίκη",https://www.athensvoice.gr/images/1074x600/jpg/files/2024-01-09/41xroni_egkyos_pos_oi_arxes_eftasan_stin_eksixniasi.jpg,2024,1,10
https://www.athensvoice.gr/epikairotita/ellada/831403/arkas-to-skitso-tou-gia-tis-gunaikoktonies/,Το σκίτσο του Αρκά για τις γυναικοκτονίες,2024-01-10,06:51:14,Ελλαδα,Newsroom,Αρκάς: Το σκίτσο του για τις γυναικοκτονίες - Η ανάρτησή του στο Facebook,Η ανάρτησή του στο Facebook,"Το δικό του μήνυμα για την γυναικοκτονία στην Θεσσαλονίκη με θύμα την 41χρονη έγκυο έστειλε ο Αρκάς. Ο γνωστός σκιτσογράφος είπε την παραδοσιακή «Καλημέρα» του και παράλληλα τοποθετήθηκε για την «κοινωνία που ανέχεται τόσους φόνους γυναικών». «Πόσο λίγο ανδρισμό έχει μία κοινωνία για να ανέχεται τόσους φόνους γυναικών!», γράφει χαρακτηριστικά ο Αρκάς. Δείτε το σκίτσο του Αρκά",https://www.athensvoice.gr/images/1074x600/jpg/files/2024-01-10/arkas.jpg,2024,1,10
https://www.athensvoice.gr/epikairotita/ellada/831363/gunaikoktonia-nea-stoiheia-sto-fos-tis-dimosiotitas/,Νέα στοιχεία στο φως της δημοσιότητας για τη γυναικοκτονία στη Θεσσαλονίκη,2024-01-09,17:36:00,Ελλαδα,Γιώργος Σόμπολος,Γυναικοκτονία: Νέα στοιχεία στο φως της δημοσιότητας - Το ιστορικό των κακοποιήσεων του δράστη - Οι προσπάθειες για παραπλάνηση των αρχών,Ιστορικό κακοποιήσεων εις βάρος της 41χρονης εγκύου,"Καλά κρυμμένα μυστικά του 39χρονου που δολοφόνησε με τον πλέον ειδεχθή τρόπο την ίδια την σύντροφο του στη Θεσσαλονίκη ανακαλύπτουν ώρα με την ώρα οι αστυνομικοί του τμήματος Ανθρωποκτονιών της Ασφάλειας. Ο επί σειρά ετών σύντροφος της Γεωργίας, σκόπευε να διαρρήξει το πατρικό της σπίτι, αφού γνώριζε πως εκεί, υπάρχουν αρκετά πολύτιμα αντικείμενα, μεγάλης αξίας αλλά και χρήματα.  Ο δράστης, σύμφωνα με τον συνήγορο του, εξακολουθεί να αρνείται πως ο ίδιος σκότωσε την σύντροφό του, με τους αστυνομικούς ωστόσο να έχουν εντελώς διαφορετική εικόνα βάσει των ευρημάτων από τις πολυήμερες έρευνες. Φαίνεται πως ο 39χρονος, είχε παθολογικό πρόβλημα με τις κλοπές, αφού δεν ήταν η πρώτη φορά που είχε κλέψει. Επίσης, η κακοποιητική συμπεριφορά σε κοντινά του πρόσωπα, ήταν προσφιλής τακτική, με την αδερφή του και την πρώτη του σύζυγο να βιώσουν πρωτοφανείς καταστάσεις στα χέρια του 39χρονου, με τις μηνύσεις και τις καταγγελίες στις αστυνομικές και δικαστικές αρχές να …πέφτουν βροχή.  Οι αστυνομικοί «ξεκλείδωσαν» το πρωτοφανές έγκλημα, μια ακόμη δολοφονία με θύμα γυναίκα, μετά την ανακάλυψη των αποτυπωμάτων του 31χρονου σεσημασμένου φίλου του. Τον κάλεσαν για κατάθεση και εκεί, με απίστευτη κυνικότητα και ευκολία αποκάλυψε κάθε πτυχή αυτής της υπόθεσης, φέρνοντας σε αμηχανία ακόμη και τους πιο έμπειρους αστυνομικούς του τμήματος Ανθρωποκτονιών. Μόλις οι αστυνομικοί εντόπισαν το πτώμα της 41χρονης Γεωργίας, μετά την κατάθεση του 31χρονου, αμέσως προσήχθη ο 39χρονος. Ο ίδιος, παρά το ότι άκουσε όλα τα στοιχεία που είχαν σε βάρος του οι αρχές, δεν έδειξε να πτοείται και συνέχισε να αρνείται την οποιαδήποτε εμπλοκή στο έγκλημα. Η ιατροδικαστική εξέταση, αποκάλυψε πως με ένα κουζινομάχαιρο κατακρεούργησε την επί σειρά ετών σύντροφο του, με τον 39χρονο να προσπαθεί να παραπλανήσει επί οκτώ ημέρες πως η έγκυος σύντροφος του, εξαφανίστηκε, ενδεχομένως οικειοθελώς. ",https://www.athensvoice.gr/images/1074x600/jpg/files/2024-01-09/41xroni_egkyos_pos_oi_arxes_eftasan_stin_eksixniasi.jpg,2024,1,9
https://www.athensvoice.gr/epikairotita/politiki-oikonomia/831320/nea-aristera-amesa-metra-kai-katohurosi-tou-orou-gunaikoktonia/,"Νέα Αριστερά: Άμεσα μέτρα και κατοχύρωση του όρου γυναικοκτονία, τώρα",2024-01-09,14:24:54,Πολιτικη & Οικονομια,Newsroom,"Νέα Αριστερά: Άμεσα μέτρα και κατοχύρωση του όρου γυναικοκτονία - «Ούτε δέκα ημέρες δεν μετράει το 2024, ήδη όμως μετράμε ακόμα μια δολοφονημένη»","«Ούτε δέκα ημέρες δεν μετράει το 2024, ήδη όμως μετράμε ακόμα μια δολοφονημένη»","«Ούτε δέκα ημέρες δεν μετράει το 2024, ήδη όμως μετράμε ακόμα μια δολοφονημένη. Η 41χρονη Γεωργία, μητέρα ενός παιδιού, έγκυος στον τρίτο μήνα, δολοφονήθηκε άγρια από τον σύντροφο της στην Χαλκιδική. Την ίδια ώρα άλλη μια γυναίκα στο Ζεφύρι παλεύει για τη ζωή της διασωληνωμένη στην εντατική, αφού ο σύζυγος της την περιέλουσε με εύφλεκτο υλικό και την πυρπόλησε μέσα στο ίδιο της το σπίτι», υπογραμμίζει σε ανακοίνωσή της η Νέα Αριστερά.   «Κάθε μέρα λιγότερες. Και όπως αποδεικνύεται ξανά, οι γυναικοκτόνοι έχουν τα κλειδιά του σπιτιού. Φτάνει πια. Μπροστά στο διαρκές έγκλημα των γυναικοκτονιών δεν μπορεί η Πολιτεία απλώς να παρακολουθεί. Άμεσα μέτρα, τώρα», τονίζει, ενώ διερωτάται «τι άλλο περιμένει η κυβέρνηση για να προχωρήσει στα ελάχιστα που θα έπρεπε να έχουν γίνει πράξη, χθες;» και ζητά «δομές ουσιαστικής υποδοχής και άμεσης απόκρισης σε καταγγελίες για ενδοοικογενειακή βία, ενίσχυση των τμημάτων ενδοοικογενειακής βίας της ΕΛΑΣ με εξειδικευμένο προσωπικό». «Και φυσικά η αυτονόητη κατοχύρωση του όρου γυναικοκτονία στον ποινικό κώδικα ώστε να γίνει ορατό το αδίκημα, οι ρίζες του και η ξεχωριστή ποινική του απαξία», καταλήγει η Νέα Αριστερά. «Κάθε μέρα λιγότερες. Φτάνει πια. Άμεσα μέτρα και κατοχύρωση του όρου γυναικοκτονία, τώρα. Ούτε δέκα ημέρες δεν μετράει το 2024, ήδη όμως μετράμε ακόμα μια δολοφονημένη. Η 41χρονη Γεωργία, μητέρα ενος παιδιού, έγκυος στον τρίτο μήνα, δολοφονήθηκε άγρια από τον σύντροφο της στην Χαλκιδική. Την ίδια ώρα άλλη μια γυναίκα στο Ζεφύρι παλεύει για την ζωή της διασωληνωμένη στην εντατική αφού ο σύζυγος της την περιέλουσε με εύφλεκτο υλικό και την πυρπόλησε μέσα στο ίδιο της το σπίτι. Κάθε μέρα λιγότερες. Και όπως αποδεικνύεται ξανά, οι γυναικοκτόνοι έχουν τα κλειδιά του σπιτιού. Φτάνει πια. Μπροστά στο διαρκές έγκλημα των γυναικοκτονιών δεν μπορεί η Πολιτεία απλώς να παρακολουθεί. Άμεσα μέτρα, τώρα. Τι άλλο περιμένει η κυβέρνηση για να προχωρήσει στα ελάχιστα που θα έπρεπε να έχουν γίνει πράξη, χθες; Δομές ουσιαστικής υποδοχής και άμεσης απόκρισης σε καταγγελίες για ενδοοικογενειακη βία, ενίσχυση των τμημάτων ενδοοικογενειακης βιας της ΕΛΑΣ με εξειδικευμένο προσωπικό. Και φυσικά η αυτονόητη κατοχύρωση του όρου γυναικοκτονια στον ποινικό κώδικα ώστε να γίνει ορατό το αδίκημα, οι ρίζες του και η ξεχωριστή ποινική του απαξία». *Το έργο της εικαστικού Γεωργίας Λαλέ με θέμα την έμφυλη βία που λογοκρίθηκε από το Ελληνικό Υπουργείο Εξωτερικών  ",https://www.athensvoice.gr/images/1074x600/1/jpg/files/2024-01-09/nea-aristera__2_.jpg,2024,1,9
https://www.athensvoice.gr/epikairotita/ellada/827869/gunaikoktonia-sto-rethumno-anavionei-sto-dikastirio-to-eglima/,«Υπήρχαν αίματα παντού»: Αναβιώνει στο δικαστήριο η γυναικοκτονία 56χρονης στο Ρέθυμνο,2023-12-11,10:55:00,Ελλαδα,Newsroom,Γυναικοκτονία 56χρονης στο Ρέθυμνο: Συνεχίζεται η δίκη του 61χρονου - Η περιγραφή αστυνομικού για τον τόπο του εγκλήματος,Η περιγραφή αστυνομικού για τον τόπο του εγκλήματος,"Αναβιώνει στο Μεικτό Ορκωτό Δικαστήριο Χανίων η υπόθεση δολοφονίας 56χρονης στο Ρέθυμνο τον Ιούλιο του 2022. Ο σύζυγός της τής αφαίρεσε τη ζωή, καταφέρνοντάς της 14 μαχαιριές. Η δίκη του γυναικοκτόνου συνεχίζεται σήμερα με την κατάθεση του αστυνομικού που έφτασε πρώτος στον τόπο του εγκλήματος. Σύμφωνα με το zarpanews.gr, κατά τη διάρκεια της κατάθεσης προκλήθηκε μικρή ένταση μεταξύ του μάρτυρα και του δικηγόρου υποστήριξης της κατηγορίας με τον δεύτερο να τον προτρέπει να «αλλάξει υπηρεσία». Είχαν προηγηθεί επανειλημμένες ερωτήσεις για το εάν ο καθ’ ομολογία δράστης επιτέθηκε στη γυναίκα πισώπλατα ενώ εκείνη έπλενε τα πιάτα ή εάν η επίθεση έγινε στη διάρκεια καυγά. Ο αστυνομικός κατέθεσε ότι φτάνοντας στον τόπο του εγκλήματος είδε αίματα παντού. Στο πάτωμα υπήρχε ένα σπασμένο πιάτο και μισό τοστ. Ο 61χρονος αφαίρεσε τη ζωή της συζύγου του με 14 μαχαιριές, κόβοντάς της τον λαιμό με επαγγελματικό μαχαίρι σφαγής. Η δίκη θα συνεχιστεί με την κατάθεση των τριών τελευταίων μαρτύρων και θα ακολουθήσει η απολογία του κατηγορουμένου. Η 56χρονη γυναίκα φέρεται να ζήτησε από τον σύζυγό της να χωρίσουν. Ακολούθησε καυγάς στην κουζίνα του σπιτιού όπου διέμεναν. Ο 60χρονος μαχαίρωσε με χασαπομάχαιρο τη 56χρονη στο λαιμό. Ο 60χρονος φέρεται να υποστήριξε πως ήταν 42χρονια μαζί, από τότε που εκείνος ήταν 18 και εκείνη 16. Σύμφωνα με τα όσα φέρεται να υποστήριξε, πότε δεν χειροδίκησε εναντίον της. Η πρώτη λέξη που φέρεται να είπε στους αστυνομικούς ήταν «με κατεδάφισε». Όπως φέρεται να υποστήριξε, το θύμα εγκατέλειψε τη συζυγική εστία τρεις φορές το τελευταίο τρίμηνο και όταν επέστρεφε, εκείνος πάντα τη δέχονταν πίσω, ενώ ποτέ δεν τέθηκε θέμα διαζυγίου. Σε αυτό το σημείο αναφέρθηκε στο τελευταίο περιστατικό, όταν σύμφωνα με τον ίδιο, την επομένη του γάμου του γιου τους, πριν από περίπου 15 ημέρες, εκείνη έφυγε από το σπίτι χωρίς εκείνος να την αναζητήσει και όταν εκείνη επέστρεψε στο σπίτι την Παρασκευή 29 Ιουλίου, ο δράστης τη δέχτηκε κανονικά στο σπίτι. Όπως ισχυρίστηκε, το πρωί της Κυριακής 31 Ιουλίου ήταν μαζί με τον γιο τους στο σπίτι. Όταν ο γιος του έφυγε από το σπίτι, ο 60χρονος υποστήριξε πως η γυναίκα του ανέπτυξε επιθετική συμπεριφορά εις βάρος του. Στην πρώτη του κατάθεση είπε ότι υπήρξε μια έντονη φασαρία στην κουζίνα και υποστήριξε ότι το θύμα του επιτέθηκε λεκτικά και σωματικά με αποτέλεσμα εκείνος να θολώσει, να αρπάξει ένα μαχαίρι το οποίο έστρεψε εναντίον της. Έπειτα, δεν θυμάται τι συνέβη. Στη συνέχεια, όπως ισχυρίστηκε, έφυγε από το σπίτι μαζί με το φονικό μαχαίρι, μετέβη στην οικία του αδελφού του και του περιέγραψε τι είχε συμβεί. Ο αδελφός του κάλεσε τον μεγάλο γιο του δράστη, του είπε να πάει στο πατρικό σπίτι και τον ενημέρωσε για το τι έχει συμβεί.",https://www.athensvoice.gr/images/1074x600/png/files/2023-12-11/gynaikoktonia_56xronis_sto_rethimno_anabionei_sto_dikastirio.png,2023,12,11
https://www.athensvoice.gr/epikairotita/ellada/827733/gunaikoktonia-sti-salamina-xespa-i-adelfi-tis-43hronis/,Σαλαμίνα - Ξεσπά η αδελφή της 43χρονης: «Γιατί δεν έκαναν κάτι όσοι είπαν ότι άκουγαν καβγάδες;»,2023-12-10,07:24:07,Ελλαδα,Newsroom,Γυναικοκτονία στη Σαλαμίνα: Η αδελφή της 43χρονης για τη δολοφονία της αδελφής της και τη σχέση με τον 71χρονο σύντροφό της,Μάρτυρας περιγράφει την κυνικότητα του δράστη,"Η αδελφή της 43χρονης γυναίκας που δολοφονήθηκε από τον 71χρονο σύντροφό της στη Σαλαμίνα, ξεσπά σε δηλώσεις της για το έγκλημα και ρωτά: «γιατί δεν έκαναν κάτι όσοι είπαν ότι άκουγαν τακτικά καβγάδες;». Η ίδια υποστηρίζει ότι δεν είχε δει την αδελφή της να κακοποιείται και αναφέρεται στα οικονομικά προβλήματα που αντιμετώπιζε. «Τον τελευταίο 1,5 χρόνο που ήρθε η αδερφή μου να μείνει μαζί μας στη Σαλαμίνα, δεν την είχα δει να κακοποιείται. Αν σαν ζευγάρι είχαν διαφορές μέσα στο σπίτι τους, το οποίο ήταν μακριά, δεν έχω εικόνα. Όσες φορές χρειάστηκε να είμαστε δίπλα της επειδή μας το ζήτησε, το κάναμε. Απορώ γιατί όσοι έλεγαν ότι άκουγαν τακτικά καβγάδες και φασαρίες δεν έκαναν κάτι. Πραγματικά, απορώ. Είχε μια άρνηση για εργασίες και αυτό επιβάρυνε τον οικονομικό προϋπολογισμό του σπιτιού. Η αδελφή μου ζούσε με το επίδομα αναπηρίας του παιδιού καθώς δεν ήταν δυνατόν να εργαστεί. Δεν είχε άλλα έσοδα. Βοηθούσαμε και εμείς και ο πατέρας του παιδιού. Της λέγαμε “πόσο πια βρε κορίτσι μου να βοηθήσουμε κι εμείς οικονομικά; Έχεις δίκιο” έλεγε η αδελφή μου. Ντρεπόταν προφανώς. Στην προσπάθειά της να ξεκαθαρίσει την υπόθεση, διογκώθηκε το πρόβλημα μεταξύ τους και του είπε να φύγει. Έγινε μετά το σοβαρό περιστατικό με τον ξυλοδαρμό την Παρασκευή και στη συνέχεια φτάσαμε εκεί που φτάσαμε», είπε η αδελφη της 43χρονης. Χωρίς ίχνος μετάνοιας ο 71χρονος γυναικοκτόνος στη Σαλαμίνα συνέχισε σαν να μη συμβαίνει τίποτα τη μέρα του και μετά τη δολοφονία της 43χρονης πήγε σε καφέ που σύχναζε. Η μάρτυρας που μίλησε στο τηλέφωνο μαζί του και βοήθησε τις αρχές για τον εντοπισμό του δολοφόνου μίλησε στην εκπομπή του Mega «Ακόμα δεν Είδες Τίποτα» για τα όσα συνέβησαν. «Μας φαίνεται παράξενη η δήλωση πως τη σκότωσε επειδή τον απατούσε. Γνωρίστηκαν περίπου 6 χρόνια πριν. Εκείνη την εποχή δούλευε ως οδηγός. Γνωριστήκανε, ερωτευτήκανε και αρχικά τα πηγαίνανε πολύ καλά. Μετά από κανένα 6μηνο μία τσαντίλα, νεύρα, μούτρα και κάποιους τσακωμούς. Καμιά φορά ερχόταν στο σχολείο με γυαλιά ηλίου και σκασμένα χείλη. Ειδικά το καλοκαίρι φαινόντουσαν και μώλωπες στα μπράτσα. Έλεγε χτύπησα εδώ, εκεί. Έκρυβε πολύ καλά τον πόνο της. Τον κάλυπτε συνέχεια, έλεγε ‘’εντάξει μωρέ, με αγαπάει’’. Να την ελέγχει σε κάθε της βήμα. Και γι’ αυτό μας φαίνεται παράξενη η δήλωση πως τη σκότωσε επειδή τον απατούσε», είπε η μάρτυρας. Εκείνο το μεσημέρι ακούω τις ειδήσεις πως τη σκότωσε και τον παίρνω τηλέφωνο. Του λέω ‘’τι έκανες;’’ Και μου απάντησε ‘’τι έκανα, τι συμβαίνει;’’. Και ήταν τόσο ήρεμος και μου είπε ‘’γιατί να ταράζομαι; Ααα, καλά ένας άνθρωπος λιγότερος στη γη’’. Του λέω ΄’’τι είπες;’’ Και μου λέει ‘’ηρέμησε’’ και μου το κλείνει. Μετά με παίρνει εκείνος τηλέφωνο και μου λέει ‘’τι λένε για εμένα’’. Του λέω ‘’δεν σε ενδιαφέρει που η γυναίκα είναι νεκρή;’’ Και μου λέει ‘’και τι θες να κάνω; Υπάρχουν αποδείξεις πως ήμουν εγώ;’’. Του λέω ‘’που είσαι τώρα;’’ Και μου λέει πως είναι κοντά, σε μία καφετέρια. Παίρνω τηλέφωνο το 100 και τους λέω για τη συνομιλία. Στη διαδρομή, μέχρι να φτάσω στο Αστυνομικό Τμήμα, τον ξαναπαίρνω τηλέφωνο, γιατί οι οδηγίες των αστυνομικών ήταν να τον κρατήσω όσο μπορώ στη γραμμή για να βρουν το σήμα του. Μου είπε πως ήταν κάτω από μία γέφυρα.. Μου λέει ‘’για εκείνη να πάω και στο χώμα και στη φυλακή, παντού’’. Το αμάξι ήταν κρυμμένο κάτω από μία σήραγγα. Εν τέλει τον είχαν πιάσει πιο κάτω κάποιοι άλλοι αστυνομικοί».",https://www.athensvoice.gr/images/1074x600/jpg/files/2023-12-10/gynaikoktonia_salamina_xespa_adelfi_43xronis.jpg,2023,12,10
https://www.athensvoice.gr/epikairotita/ellada/827708/salamina-gunaikoktonia-ti-anaferei-i-marturas/,«Γιατί ταράζεσαι; Ένας άνθρωπος λιγότερος στη Γη» - Χωρίς ίχνος μετάνοιας ο 71χρονος γυναικοκτόνος στη Σαλαμίνα,2023-12-09,17:37:26,Ελλαδα,Newsroom,Σαλαμίνα-Γυναικοκτονία: Τι αναφέρει η μάρτυρας που ενημέρωσε τις Αρχές,Τι αναφέρει η μάρτυρας που βοήθησε στη σύλληψη του γυναικοκτόνου,"Χωρίς ίχνος μετάνοιας ο 71χρονος γυναικοκτόνος στη Σαλαμίνα συνέχισε σαν να μη συμβαίνει τίποτα τη μέρα του και μετά τη δολοφονία της 43χρονης πήγε σε καφέ που σύχναζε. Η μάρτυρας που μίλησε στο τηλέφωνο μαζί του και βοήθησε τις αρχές για τον εντοπισμό του δολοφόνου μίλησε στην εκπομπή του Mega «Ακόμα δεν Είδες Τίποτα» για τα όσα συνέβησαν. «Γνωρίστηκαν περίπου 6 χρόνια πριν. Εκείνη την εποχή δούλευε ως οδηγός. Γνωριστήκανε, ερωτευτήκανε και αρχικά τα πηγαίνανε πολύ καλά. Μετά από κανένα 6μηνο μία τσαντίλα, νεύρα, μούτρα και κάποιους τσακωμούς. Καμιά φορά ερχόταν στο σχολείο με γυαλιά ηλίου και σκασμένα χείλη. Ειδικά το καλοκαίρι φαινόντουσαν και μώλωπες στα μπράτσα. Έλεγε χτύπησα εδώ, εκεί. Έκρυβε πολύ καλά τον πόνο της. Τον κάλυπτε συνέχεια, έλεγε ‘’εντάξει μωρέ, με αγαπάει’’. Να την ελέγχει σε κάθε της βήμα. Και γι’ αυτό μας φαίνεται παράξενη η δήλωση πως την σκότωσε επειδή τον απατούσε». Εκείνο το μεσημέρι ακούω τις ειδήσεις πως την σκότωσε και τον παίρνω τηλέφωνο. Του λέω ‘’τι έκανες;’’ Και μου απάντησε ‘’τι έκανα, τι συμβαίνει;’’. Και ήταν τόσο ήρεμος και μου είπε ‘’γιατί να ταράζομαι; Ααα, καλά ένας άνθρωπος λιγότερος στη γη’’. Του λέω ΄’’τι είπες;’’ Και μου λέει ‘’ηρέμησε’’ και μου το κλείνει. Μετά με παίρνει εκείνος τηλέφωνο και μου λέει ‘’τι λένε για εμένα’’. Του λέω ‘’δεν σε ενδιαφέρει που η γυναίκα είναι νεκρή;’’ Και μου λέει ‘’και τι θες να κάνω; Υπάρχουν αποδείξεις πως ήμουν εγώ;’’. Του λέω ‘’που είσαι τώρα;’’ Και μου λέει πως είναι κοντά, σε μία καφετέρια. Παίρνω τηλέφωνο το 100 και τους λέω για τη συνομιλία. Στη διαδρομή, μέχρι να φτάσω στο Αστυνομικό Τμήμα, τον ξαναπαίρνω τηλέφωνο, γιατί οι οδηγίες των αστυνομικών ήταν να τον κρατήσω όσο μπορώ στη γραμμή για να βρουν το σήμα του. Μου είπε πως ήταν κάτω από μία γέφυρα.. Μου λέει ‘’για εκείνη να πάω και στο χώμα και στη φυλακή, παντού’’. Το αμάξι ήταν κρυμμένο κάτω από μία σήραγγα. Εν τέλει τον είχαν πιάσει πιο κάτω κάποιοι άλλοι αστυνομικοί». Προφυλακιστέος κρίθηκε ο 71χρονος γυναικοκτόνος από τη Σαλαμίνα, ο οποίος ομολόγησε στις αστυνομικές αρχές ότι την περασμένη Τρίτη (5.12) σκότωσε την επί επτά χρόνια σύντροφο του, Γεωργία. Σύμφωνα με πληροφορίες απολογήθηκε παρουσία διορισμένου συνηγόρου και κατά πληροφορίες φέρεται να επανέλαβε όσα είπε και στις αστυνομικές αρχές, ότι δηλαδή σκότωσε τη σύντροφο του για λόγους ερωτικής αντιζηλίας. Ο γυναικοκτόνος ομολόγησε με κάθε λεπτομέρεια τη δολοφονία της 43χρονης Ο 71χρονος, που είχε ήδη ομολογήσει ότι σχεδίασε μέχρι την τελευταία λεπτομέρεια τη δολοφονία της 43χρονης συντρόφου στη Σαλαμίνα, είχε οδηγηθεί και την Τετάρτη(6.12), με δρακόντεια μέτρα ασφαλείας, στα δικαστήρια Πειραιά. Η αποθανούσα τον είχε καταγγείλει για ξυλοδαρμό αλλά και για την κλοπή του αυτοκινήτου της, ενώ η γυναίκα είχε ενημερωθεί από την αστυνομία για την εφαρμογή panic button, που όμως δεν πρόλαβε ποτέ να ενεργοποιήσει. Η αδελφή της 43χρονης μίλησε στον Ant1 και κατέρριψε τα όσα είπε ο 71χρονος για να δικαιολογήσει τη δολοφονία της αδελφής της. 
 «Δεν υπήρχε θέμα ζήλιας. Δεν ξεκόλλαγε με τίποτα. Τσακωνόντουσαν γιατί αρνούνταν να δουλέψει. Μας ειδοποίησε η αδερφή μου για την πρώτη κακοποίηση την Παρασκευή και η μητέρα μας ενημερώσε και την Αστυνομία». Όσα δήλωσε η γυναίκα: «Επτά χρόνια γνωριζόντουσαν. Από τα λεγόμενα της αδερφής μου ήταν θέμα ότι αυτός βολεύτηκε δίπλα σε μια κοπέλα, ας πούμε, ανήμπορη να τον αντιμετωπίσει. Μετά δεν ξεκόλλαγε και όταν έφτασε στα άκρα η υπόθεση επειδή δεν δούλευε και καθόταν και η αδερφή μου αντέδρασε έγινε το φονικό». «Δεν φανταζόμασταν ούτε στα πιο τρελά μας όνειρα μια τέτοια τραγική εξέλιξη. Θα είχαμε κινητοποιηθεί με τη μητέρα μου και θα την είχαμε βγάλει από τη Σαλαμίνα».
«Αν είχε ίχνος ευαισθησίας να σκεφτόταν ποιον πάει να καταστρέψει. Δεν κατέστρεψε μόνο την αδερφή μου, κατέστρεψε και το παιδί» κατέληξε για τον 71χρονο γυναικοκτόνο.",https://www.athensvoice.gr/images/1074x600/1/jpg/files/2023-12-09/salamina-gynaikoktonia__3_.jpg,2023,12,9
https://www.athensvoice.gr/epikairotita/ellada/827588/profulakisteos-o-71hronos-gia-ti-gunaikoktonia-sti-salamina/,Προφυλακιστέος ο 71χρονος για τη γυναικοκτονία στη Σαλαμίνα,2023-12-08,13:37:00,Ελλαδα,Newsroom,Προφυλακιστέος ο 71χρονος για τη γυναικοκτονία στη Σαλαμίνα - Λόγους ερωτικής αντιζηλίας προέταξε ως αιτία για την πράξη του,Λόγους ερωτικής αντιζηλίας προέταξε ως αιτία για την πράξη του,"Προφυλακιστέος κρίθηκε ο 71χρονος γυναικοκτόνος από τη Σαλαμίνα, ο οποίος ομολόγησε στις αστυνομικές αρχές ότι την περασμένη Τρίτη (5.12) σκότωσε την επί επτά χρόνια σύντροφο του, Γεωργία. Σύμφωνα με πληροφορίες απολογήθηκε παρουσία διορισμένου συνηγόρου και κατά πληροφορίες φέρεται να επανέλαβε όσα είπε και στις αστυνομικές αρχές, ότι δηλαδή σκότωσε τη σύντροφο του για λόγους ερωτικής αντιζηλίας. Ο γυναικοκτόνος ομολόγησε με κάθε λεπτομέρεια τη δολοφονία της 43χρονης Ο 71χρονος, που είχε ήδη ομολογήσει ότι σχεδίασε μέχρι την τελευταία λεπτομέρεια τη δολοφονία της 43χρονης συντρόφου στη Σαλαμίνα, είχε οδηγηθεί και την Τετάρτη(6.12), με δρακόντεια μέτρα ασφαλείας, στα δικαστήρια Πειραιά. Η αποθανούσα τον είχε καταγγείλει για ξυλοδαρμό αλλά και για την κλοπή του αυτοκινήτου της, ενώ η γυναίκα είχε ενημερωθεί από την αστυνομία για την εφαρμογή panic button, που όμως δεν πρόλαβε ποτέ να ενεργοποιήσει. Η αδελφή της 43χρονης μίλησε στον Ant1 και κατέρριψε τα όσα είπε ο 71χρονος για να δικαιολογήσει τη δολοφονία της αδελφής της. 
 «Δεν υπήρχε θέμα ζήλιας. Δεν ξεκόλλαγε με τίποτα. Τσακωνόντουσαν γιατί αρνούνταν να δουλέψει. Μας ειδοποίησε η αδερφή μου για την πρώτη κακοποίηση την Παρασκευή και η μητέρα μας ενημερώσε και την Αστυνομία». Όσα δήλωσε η γυναίκα: «Επτά χρόνια γνωριζόντουσαν. Από τα λεγόμενα της αδερφής μου ήταν θέμα ότι αυτός βολεύτηκε δίπλα σε μια κοπέλα, ας πούμε, ανήμπορη να τον αντιμετωπίσει. Μετά δεν ξεκόλλαγε και όταν έφτασε στα άκρα η υπόθεση επειδή δεν δούλευε και καθόταν και η αδερφή μου αντέδρασε έγινε το φονικό». «Δεν φανταζόμασταν ούτε στα πιο τρελά μας όνειρα μια τέτοια τραγική εξέλιξη. Θα είχαμε κινητοποιηθεί με τη μητέρα μου και θα την είχαμε βγάλει από τη Σαλαμίνα».
«Αν είχε ίχνος ευαισθησίας να σκεφτόταν ποιον πάει να καταστρέψει. Δεν κατέστρεψε μόνο την αδερφή μου, κατέστρεψε και το παιδί» κατέληξε για τον 71χρονο γυναικοκτόνο.",https://www.athensvoice.gr/images/1074x600/jpg/files/2023-12-08/salamina-ginaikoktonia.jpg,2023,12,8
https://www.athensvoice.gr/epikairotita/ellada/827358/salamina-gunaikoktonia-i-topothetisi-tis-adelfis/,"«Δεν κατέστρεψε μόνο την αδερφή μου, κατέστρεψε και το παιδί» είπε η αδελφή της 43χρονης για τον 71χρονο γυναικοκτόνο",2023-12-07,07:52:48,Ελλαδα,Newsroom,"Σαλαμίνα - Γυναικοκτονία: Η τοποθέτηση της αδελφής της 43χρονης - «Βολεύτηκε δίπλα σε μια κοπέλα ας πούμε, ανήμπορη να τον αντιμετωπίσει»","«Βολεύτηκε δίπλα σε μια κοπέλα ας πούμε, ανήμπορη να τον αντιμετωπίσει»","Προθεσμία για την Παρασκευή ζήτησε και έλαβε ο γυναικοκτόνος από τη Σαλαμίνα για να απολογηθεί, ενώ είναι σε αναζήτηση συνηγόρου καθώς αρνήθηκαν να τον αναλάβουν αρκετοί δικηγόροι. Ο 71χρονος, που έχει ήδη ομολογήσει ότι σχεδίασε μέχρι την τελευταία λεπτομέρεια τη δολοφονία της 43χρονης συντρόφου στη Σαλαμίνα, οδηγήθηκε χθες (6.12), με δρακόντεια μέτρα ασφαλείας, στα δικαστήρια Πειραιά. Η αποθανούσα τον είχε καταγγείλει για ξυλοδαρμό αλλά και για την κλοπή του αυτοκινήτου της, ενώ η γυναίκα είχε ενημερωθεί από την αστυνομία για την εφαρμογή panic button, που όμως δεν πρόλαβε ποτέ να ενεργοποιήσει. Η αδελφή της 43χρονης μίλησε στον Ant1 και καταρρίπτει τα όσα είπε ο 71χρονος για να δικαιολογήσει τη δολοφονία της αδελφής της. 
«Δεν υπήρχε θέμα ζήλιας. Δεν ξεκόλλαγε με τίποτα. Τσακωνόντουσαν γιατί αρνούνταν να δουλέψει. Μας ειδοποίησε η αδερφή μου για την πρώτη κακοποίηση την Παρασκευή και η μητέρα μας ενημερώσε και την Αστυνομία». Όσα δήλωσε η γυναίκα: «Επτά χρόνια γνωριζόντουσαν. Από τα λεγόμενα της αδερφής μου ήταν θέμα ότι αυτός βολεύτηκε δίπλα σε μια κοπέλα, ας πούμε, ανήμπορη να τον αντιμετωπίσει. Μετά δεν ξεκόλλαγε και όταν έφτασε στα άκρα η υπόθεση επειδή δεν δούλευε και καθόταν και η αδερφή μου αντέδρασε έγινε το φονικό». «Δεν φανταζόμασταν ούτε στα πιο τρελά μας όνειρα μια τέτοια τραγική εξέλιξη. Θα είχαμε κινητοποιηθεί με τη μητέρα μου και θα την είχαμε βγάλει από τη Σαλαμίνα».
«Αν είχε ίχνος ευαισθησίας να σκεφτόταν ποιον πάει να καταστρέψει. Δεν κατέστρεψε μόνο την αδερφή μου, κατέστρεψε και το παιδί» κατέληξε για τον 71χρονο γυναικοκτόνο.",https://www.athensvoice.gr/images/1074x600/1/jpg/files/2023-12-07/gynaiktonia-salamina.jpg,2023,12,7
https://www.athensvoice.gr/epikairotita/ellada/827467/gunaikoktonia-sti-salamina-nees-apokalupseis-gia-ton-dolofono/,Γυναικοκτονία στη Σαλαμίνα: Καταδικασμένος για ενδοοικογενειακή βία και με αλλαγμένο όνομα ο δολοφόνος,2023-12-07,18:17:00,Ελλαδα,Newsroom,"Σαλαμίνα: Νέες αποκαλύψεις για τον δολοφόνο της 43χρονης - Καταδικασμένος από το 2019 για ενδοοικογενειακή βία, είχε αλλάξει όνομα",Το ξέσπασμα της αδελφής του θύματος και οι κατηγορίες για ολιγωρία της αστυνομίας,"Καταδικασμένος ερήμην για ενδοοικογενειακή βία και μάλιστα κατά συρροή είναι ο καθ’ ομολογίαν δολοφόνος της 43χρονης στη Σαλαμίνα.   Προβληματισμό προκαλεί και η διαπίστωση πως έχει εκδώσει στη ζωή του δύο φορές ταυτότητα, με διαφορετικά πατρώνυμα και μητρώνυμα. Την Παρασκευή αναμένεται η απολογία του, ενώ διατάχθηκε προκαταρκτική έρευνα για τυχόν παραλείψεις της Αστυνομίας στην αντιμετώπιση του περιστατικού στη Σαλαμίνα, όπως κατήγγειλε στην ΕΡΤ η αδερφή του θύματος. Καταδικασμένος ερήμην και τελεσίδικα για ενδοοικογενειακή βία κατά συρροή σε βάρος προηγούμενης σχέσης του ήταν ο 71χρονος γυναικοκτόνος από το 2019, για πράξεις που είχαν γίνει το 2013 και προέκυψε δακτυλοσκοπικά. Ο λόγος που ανακαλύφθηκε με αυτόν τον τρόπο το ποινικό του παρελθόν, είναι ότι είχε αλλάξει πατρώνυμο και μητρόνυμο στην ταυτότητά του το 2009 και η καταγγελία από την μηνύτρια είχε γίνει με τα παλιά του στοιχεία.   Από αυτή την εξέλιξη εγείρονται ερωτήματα για το πώς προμηθεύτηκε νομότυπα δικαιολογητικά από την Ξάνθη με άλλα στοιχεία και για ποιο λόγο. Η απόφαση αυτή που εκκρεμούσε εκτελέστηκε και αναμένεται να οδηγηθεί για να απολογηθεί ενώπιον του Ανακριτή για την δολοφονία της 43χρονης στην Σαλαμίνα. Την ίδια στιγμή συντετριμμένη είναι η οικογένεια της 43χρονης. Η αδελφή του θύματος προβαίνει σε σοβαρές καταγγελίες για την στάση των αστυνομικών το βράδυ του ξυλοδαρμού της. «Την Παρασκευή πήγε στο Αστυνομικό Τμήμα, θέλω να το τονίσω και ένας λόγος που βγαίνω είναι αυτός. Η απάντηση ήταν απ’ ότι μου είπε η μητέρα μου ήταν ότι δεν υπήρχε κάποιο περιπολικό εκείνη την ώρα να πάνε οι ίδιες από εκεί. Πήρε δύο φορές τηλέφωνο η μητέρα μου και το είπε», κατήγγειλε στην ΕΡΤ Η αδελφή του θύματος τονίζει όμως πως ούτε όταν πήγαν το βράδυ από το Αστυνομικό Τμήμα έλαβαν την προσοχή που χρειαζόταν.   «Αφού την πήρε την αδελφή μου με το αυτοκίνητο περάσανε πρώτα από την Αστυνομία, παρόλο που ήταν χτυπημένη, έξω από το Αστυνομικό Τμήμα, βγήκε η μητέρα μου και τους είπε ότι την έχω στο αυτοκίνητο. Της ζητήσαν να ανέβει να δώσει κατάθεση προφανώς. Είπε η μαμά μου ότι δεν δύναται να το κάνει αυτό το πράγμα γιατί είναι χτυπημένη στο αυτοκίνητο και της είπαν να περάσει την επόμενη ημέρα». Σύμφωνα με πληροφορίες, η Αστυνομία αρνείται ότι λειτούργησε με ολιγωρία, αναφέρει πως υπήρχε διαθέσιμο περιπολικό την επίμαχη νύχτα και ότι όταν ζητήθηκε από την μητέρα και το θύμα να κληθεί ασθενοφόρο, προτίμησαν να φύγουν και να μεταβούν μόνες τους για τις πρώτες βοήθειες, ενώ τα στοιχεία τους τα έδωσαν στους αστυνομικούς την επόμενη ημέρα στην κατάθεσή τους. Κατόπιν αυτών των καταγγελιών σύμφωνα με πληροφορίες, η Εισαγγελία διέταξε την διενέργεια Προκαταρκτικής Έρευνας για να διαπιστωθεί αν υπάρχουν τυχόν παραλείψεις των Αρχών. Πηγή: ertnews",https://www.athensvoice.gr/images/1074x600/1/jpg/files/2023-12-07/6050070__2_.jpg,2023,12,7
https://www.athensvoice.gr/epikairotita/ellada/827297/gunaikoktonies-anthropines-zoes-sta-zaria/,Γυναικοκτονίες: Ανθρώπινες ζωές στα... ζάρια,2023-12-06,17:42:00,Ελλαδα,Ηλένα Κρητικού,"Το νέο περιστατικό γυναικοκτονίας προκαλεί οργή, καθώς υπενθυμίζει ότι ανεξαρτήτως αν τα θύματα κάνουν «ό,τι έπρεπε», οι θύτες κυκλοφορούν ελεύθεροι μέχρι να επιτύχουν τον στόχο τους",Όταν ο θύτης κυκλοφορεί ελεύθερος για να σκοτώσει και το θύμα πρέπει να κρυφτεί σε κάποιο λαγούμι,"Τμήμα Αντιμετώπισης Ενδοοικογενειακής Βίας, δεκάδες γραφεία, επιτελικές υπηρεσίες, Panic Button, εισαγγελείς, οργανώσεις, και παρ' όλα αυτά τίποτα δεν είναι ικανό να σώσει τη ζωή μιας γυναίκας, που μάλιστα έχει πάρει τα βασικά μέτρα προφύλαξης που της συστήθηκαν, αφού κατήγγειλε την κακοποίηση και τον ξυλοδαρμό που υπέστη, με εμφανή τα σημάδια, και που επιπλέον έχει ένα παιδί 15 ετών το οποίο βλέπει τη μητέρα του σε αυτήν την κατάσταση. Έως ότου την χάνει. Γιατί τίποτα δεν στάθηκε ικανό να σώσει τη ζωή της Γεωργίας από τη Σαλαμίνα. Και όταν η πολιτεία δεν μπορεί να προστατέψει τη ζωή των θυμάτων έμφυλης βίας, οι ευθύνες κατά πάγια πρακτική αναζητούνται στα ίδια τα θύματα. Με αυτοματοποιημένες ερωτήσεις, τύπου: «Έκαναν ό,τι *έπρεπε*;» Όπου *έπρεπε*, μάλλον εννοείται αν κλειδώθηκαν σε κάποιο «ασφαλές» σπίτι ή καλύτερα σε ένα «δωμάτιο πανικού» με νερό, τρόφιμα και εφόδια, για καιρό. Γιατί ένας άνθρωπος που κινδυνεύει να δολοφονηθεί από κάποιον που μπορεί να του έχει στήσει καρτέρι, μάλλον δεν θα πρέπει να βγει από το «λαγούμι» για μέρες, εβδομάδες (;), μήνες (;), ποτέ (;). Να μη βγει για να πάει στο φαρμακείο ή στο σούπερ μάρκετ. Να μην πάει το παιδί στο σχολείο, να μην πάει στη δουλειά. Καλύτερα να μην πάει πουθενά, αλλιώς να κυκλοφορεί με «σωματοφύλακες». Και να μην ανοίγει την πόρτα του «ασφαλούς σπιτιού» καλού κακού. Ελεύθερη - φυλακισμένη, αλλά ζωντανή; Κρυμμένη λες και πρόκειται για εγκληματία; Αυτό είναι το ζύγι που καλούνται να αποδεχθούν οι γυναίκες και τα άλλα θύματα έμφυλης βίας; Εν ολίγοις, καλούνται να αποδεχθούν την αντιστροφή των όρων. Μια ανεστραμμένη πραγματικότητα, όπου ο θύτης - εγκληματίας κυκλοφορεί ελεύθερος και απειλεί και ο απειλούμενος οφείλει να κρύβεται σαν εγκληματίας για να σώσει τη ζωή του. Κάτι ξεκάθαρα σάπιο υπάρχει στο βασίλειο της Πατριαρχίας. Στην περίπτωση της Γεωργίας από τη Σαλαμίνα, η αστυνομία όπου κατήγγειλε για κακοποίηση τον δράστη δεν κατάφερε να εντοπίσει τον 71χρονο στο πλαίσιο του αυτόφωρου για να διασφαλίσει τη ζωή της 43χρονης. Τον εντόπισε πιο εύκολα μετά το φονικό. Ίσως να μην κρυβόταν τόσο καλά μετά τη δολοφονία, όσο πριν από αυτήν. Η Γεωργία δεν είναι η μοναδική περίπτωση γυναίκας που είτε κρύφτηκε είτε δεν κρύφτηκε, δολοφονήθηκε από τον σύντροφό της. Δεκάδες περιστατικά έχουν δει το φως της δημοσιότητας μετά τον βιασμό και γυναικοκτονία της Ελένης Τοπαλούδη στη Ρόδο στα τέλη του 2018. Μερικά από τα θύματα είχαν χτυπήσει την πόρτα των αρχών, είχαν ζητήσει ακόμη και ασφαλιστικά μέτρα. Ωστόσο, ούτε αυτό στάθηκε αρκετό για να τις σώσει. «Αυτές όπως και τόσες άλλες δολοφονίες γυναικών στη χώρα μας και ανά τον κόσμο, συνιστούν ακραία μορφή έμφυλης και σεξιστικής βίας, μια και διαπράττονται με κίνητρο την άσκηση κοινωνικού ελέγχου στα σώματα, αλλά και τις επιλογές των γυναικών. Επιλογές που επειδή δεν γίνονται αρεστές τιμωρούνται ακόμα και με την απώλεια της ίδιας της ζωής των γυναικών!», αναφέρει σε συνέντευξή της η επιστημονικά υπεύθυνη του Κέντρου Διοτίμα, Μαρία Λιάπη. Η Διοτίμα, γυναικεία μη κερδοσκοπική οργάνωση εξειδικευμένη σε ζητήματα φύλου και ισότητας, μας θυμίζει ακόμη ότι οι γυναικοκτονίες είναι εγκλήματα που στηρίζονται στις βαθιά εμπεδωμένες κοινωνικές αντιλήψεις και έμφυλα στερεότυπα, σύμφωνα με τα οποία οι γυναίκες είναι κατώτερες, υποτελείς στην ανδρική εξουσία, και δυνητικά μπορούν να «τιμωρηθούν», «ελεγχθούν» και «σωφρονιστούν» μέσω της έμφυλης βίας. Με λίγα λόγια, και με αφορμή τη συζήτηση για αλλαγή στον Ποινικό Κώδικα ώστε το αδίκημα της γυναικοκτονίας να καταστεί διακριτό από εκείνο της ανθρωποκτονίας, θα πρέπει να σημειωθεί ότι η διαφορά μεταξύ ανθρωποκτονίας και γυναικοκτονίας είναι το κίνητρο, ότι δηλαδή οι γυναίκες αυτές δολοφονήθηκαν επειδή είναι γυναίκες, όχι για να τις ληστέψουν, όχι για «προσωπικές διαφορές» ή οτιδήποτε άλλο. Δολοφονήθηκαν διότι οι δράστες τέτοιων δολοφονιών θεωρούν ότι έχουν κτήση πάνω στις γυναίκες και πως το «κτήμα» δεν είναι ελεύθερο να αποφασίζει για τη ζωή του και το σώμα του. Σύμφωνα με τον Παγκόσμιο Οργανισμό Υγείας, είναι σημαντικό να τηρούνται αρχεία και επίσημες καταγραφές βάσει του νέου και εξελισσόμενου νομικού ορισμού της γυναικοκτονίας. Αυτό δεν έχει επιτευχθεί επαρκώς, ωστόσο οι διαθέσιμες πηγές μπορούν να δώσουν μια εικόνα για την έκταση του φαινομένου. Κάθε μέρα, σε όλο τον κόσμο, δολοφονούνται 137 γυναίκες, κατά μέσο όρο, από (πρώην ή νυν) συζύγους ή συντρόφους ή από κάποιο μέλος της οικογένειάς τους. Σύμφωνα με τα στοιχεία: Στην Ελλάδα, από την έκθεση για την ενδοοικογενειακή βία που δημοσιοποίησε η ΕΛ.ΑΣ, στα τέλη Νοεμβρίου για το έτος 2022, προκύπτει 31% αύξηση περιστατικών σε σύγκριση με το 2021 (ή σε απόλυτους αριθμούς το 2023 έχουν καταγραφεί 11.534 περιστατικά, ενώ το 2021 είχαν καταγραφεί 8.776). Η έκθεση καταγράφει τα καταγγελθέντα περιστατικά απειλής ή άσκησης βίας οποιουδήποτε είδους, αλλά δεν υπάρχει αριθμός δολοφονιών. Σύμφωνα, πάντως, με πληροφορίες από την ΕΛ.ΑΣ., η γυναικοκτονία στη Σαλαμίνα πρόκειται για το 6ο περιστατικό που έχει καταγραφεί ως τέτοιο φέτος. Αξίζει να σημειωθεί ότι στην ίδια έκθεση αναφέρεται πως η Αστυνομία έχει στη διάθεσή της ένα υπό σχεδίαση «εργαλείο αξιολόγησης επικινδυνότητας» για θύματα ενδοοικογενειακής βίας. Στόχος του εργαλείου είναι «η εκτίμηση και η αξιολόγηση του κινδύνου που διατρέχουν τα θύματα ενδοοικογενειακής βίας για υποτροπή ή για φονική βία και η παροχή προτεινόμενων ενεργειών προς τους επαγγελματίες πρώτης γραμμής, που χειρίζονται τα σχετικά περιστατικά». Η πιλοτική εφαρμογή του εν λόγω εργαλείου έχει αρχίσει, αλλά πιθανότατα θα χρειαστεί χρόνος για να καταστεί αξιόπιστο και να φθάσει σε κάθε αστυνομικό τμήμα της χώρας όπου κάποια, όπως η Γεωργία, καταφεύγει για να καταγγείλει τον κακοποιητή – πιθανώς μελλοντικό δολοφόνο της. Είναι βέβαιο ότι και στην αστυνομία έχει καταγραφεί μεγάλη πρόοδος ως προς την αντιμετώπιση περιστατικών έμφυλης βίας, ειδικά με τα Επιχειρησιακά Γραφεία Αντιμετώπισης Ενδοοικογενειακής Βίας και τα εκπαιδευτικά σεμινάρια στο προσωπικό της ΕΛ.ΑΣ. Ακόμη και το Panic Button είναι πρόοδος. Ωστόσο, δεν είναι αρκετά. Και η αστυνομία θα πρέπει να κάνει πολύ περισσότερα καθώς είναι η αρμόδια, η επιφορτισμένη με την ευθύνη της προστασίας της ζωής των πολιτών. Και οι γυναίκες είναι πολίτες. Και υπάρχουν κάποιες (καθόλου λίγες) που απειλούνται από συγκεκριμένα πρόσωπα, τα οποία κατονομάζουν στις αρχές. Τα πράγματα είναι πολύ απλά, αρκεί να θέλουμε να τα δούμε κατάματα. Δεν είναι βέβαια μόνο η αστυνομία που θα πρέπει να αναβαθμίσει τη στρατηγική της. Χρειαζόμαστε περισσότερες και καλύτερα οργανωμένες δομές για τη φροντίδα κακοποιημένων γυναικών, αλλά και την υπεράσπιση του δόγματος της μηδενικής ανοχής στην έμφυλη βία από όλους μας· στην πράξη. Που σημαίνει: μάτια ανοιχτά και δεν προσπερνάμε. Ειδικότερα για το ζήτημα του ποινικού κώδικα που έρχεται στο επίκεντρο κάθε φορά που σημειώνεται κάποιο περιστατικό, είναι βέβαιο ότι θα συμβάλει στην ορατότητα ενός φαινομένου που ακόμη και σήμερα πολλοί θα προτιμούσαν να κρύψουν κάτω από το χαλί, ονομάζοντάς το πιο «ρομαντικά» έγκλημα πάθους. Αλλά όπως έχουμε πλέον μάθει, ο στραγγαλισμός χρειάζεται κατά μέσο όρο 4 λεπτά, που είναι επαρκής χρόνος μέσα στον οποίο προλαβαίνει να ξεπεράσει κανείς το «στιγμιαίο θόλωμα του νου». Και το «δεν ήξερα τι έκανα» σταματάει κάπου στην είσοδο του καφενείου που πηγαίνει ο θύτης μετά τη δολοφονία, και παίρνει την αληθινή μορφή του προμελετημένου εγκλήματος με την καραμπίνα να περιμένει στο πίσω κάθισμα του αυτοκινήτου.",https://www.athensvoice.gr/images/1074x600/1/jpg/files/2023-12-06/gynaikoktonia-salamina.jpg,2023,12,6
https://www.athensvoice.gr/epikairotita/politiki-oikonomia/827285/rania-svigou-dilosi-gia-ti-gunaikoktonia-sti-salamina/,Σβίγκου για γυναικοκτονία στη Σαλαμίνα: Αυτό είναι το σκοτεινό πρόσωπο μιας κοινωνίας που πρέπει να αλλάξουμε,2023-12-06,15:10:21,Πολιτικη & Οικονομια,Newsroom,ΣΥΡΙΖΑ - Ράνια Σβίγκου για τη γυναικοκτονία στη Σαλαμίνα: Το σκοτεινό πρόσωπο μιας κοινωνίας και μιας χώρας που πρέπει να αγωνιστούμε για να την αλλάξουμε.,Η γραμματέας του ΣΥΡΙΖΑ υποστηρίζει ότι η κυβέρνηση δε λαμβάνει μέτρα για την έμφυλη βία,"«Χθες, άλλη μια γυναίκα δολοφονήθηκε από τον σύντροφό της. Τη θεωρούσε ""κτήμα του"". Στη Σαλαμίνα του 2023», υπογραμμίζει σε δήλωσή της η γραμματέας της ΚΟ του ΣΥΡΙΖΑ-ΠΣ, Ράνια Σβίγκου. «Σε μια χώρα όπου, σύμφωνα με τα στοιχεία της ΕΛΑΣ, από την αρχή του χρόνου μέχρι τις 30 Οκτωβρίου καταγγέλθηκαν 8.409 περιστατικά ενδοοικογενειακής βίας με θύματα γυναίκες. Υπάρχουν πολλά ακόμα, που δεν καταγγέλλονται», σημειώνει και συνεχίζει: «Και σε ένα κράτος που δεν παρέχει τη σωστή προστασία, ακόμα κι όταν γίνεται καταγγελία σε αστυνομικό τμήμα. Αλλά ούτε επαρκείς δομές στήριξης για τις κακοποιημένες γυναίκες. Αυτό είναι το σκοτεινό πρόσωπο μιας κοινωνίας και μιας χώρας που πρέπει να αγωνιστούμε για να την αλλάξουμε. Επειγόντως». «Ο ΣΥΡΙΖΑ-ΠΣ έχει καταθέσει τροπολογία, ήδη από το 2021, για τη νομική αναγνώριση του όρου ""γυναικοκτονία"". Η κυβέρνηση Μητσοτάκη την απέρριψε και την απορρίπτει συστηματικά. Όπως δεν κάνει τα αναγκαία, τα απαραίτητα, τα επείγοντα. Την ίδρυση και στελέχωση τμημάτων ενδοοικογενειακής βίας σε κάθε αστυνομικό τμήμα, σε όλη τη χώρα, με κατάλληλο και επαρκές προσωπικό. Τη δημιουργία ξενώνων φιλοξενίας για κακοποιημένες γυναίκες, που να λειτουργούν με μόνιμο προσωπικό και σταθερή χρηματοδότηση. Όπως και ένα πανελλαδικό Δίκτυο Δομών για την καταπολέμηση της έμφυλης βίας», τονίζει και καταλήγει: «Δεν μπορούμε και δεν πρέπει να περιμένουμε άλλο. Η σκληρή πραγματικότητα το επιβεβαιώνει καθημερινά».",https://www.athensvoice.gr/images/1074x600/jpg/files/2023-12-06/svigou-salamina.jpg,2023,12,6
https://www.athensvoice.gr/epikairotita/ellada/827253/71hronos-gia-gunaikoktonia-salamina-prothesmia-gia-apologia/,Γυναικοκτονία στη Σαλαμίνα: Προθεσμία στον 71χρονο μέχρι την Παρασκευή,2023-12-06,13:20:00,Ελλαδα,Newsroom,71χρονος για γυναικοκτονία στη Σαλαμίνα: Έλαβε προθεσμία για να απολογηθεί την Παρασκευή - Δεν τον αναλαμβάνει κανένας δικηγόρος,Δεν τον αναλαμβάνει κανένας δικηγόρος,"Προθεσμία για την Παρασκευή ζήτησε και έλαβε ο γυναικοκτόνος από τη Σαλαμίνα, ενώ είναι σε αναζήτηση συνηγόρου καθώς αρνήθηκαν να τον αναλάβουν αρκετοί δικηγόροι. Ο 71χρονος, που έχει ήδη ομολογήσει ότι σχεδίασε μέχρι την τελευταία λεπτομέρεια τη δολοφονία της 43χρονης συντρόφου στη Σαλαμίνα, οδηγήθηκε νωρίτερα σήμερα, με δρακόντεια μέτρα ασφαλείας, στα δικαστήρια Πειραιά. Δεν απάντησε, ωστόσο, σε τίποτα στους δημοσιογράφους που βρίσκονταν στο σημείο. Η αποθανούσα τον είχε καταγγείλει για ξυλοδαρμό αλλά και για την κλοπή του αυτοκινήτου της, ενώ η γυναίκα είχε ενημερωθεί από την αστυνομία για την εφαρμογή panic button, που όμως δεν πρόλαβε ποτέ να ενεργοποιήσει. Ο 71χρονος εμφανίστηκε αμετανόητος στην ομολογία του στους αστυνομικούς μετά τη σύλληψή του. «Της άξιζε. Δεν σεβάστηκε όσα έκανα». «Αποφάσισα να το κάνω από τη στιγμή που τη βρήκα με άλλον. Δεν εκτιμούσε όσα είχα κάνει για αυτήν. Την έπιασα να με απατάει και αποφάσισα να το κάνω. Για να μάθει. Δεν άξιζε να ζει. Κρίμα για το παιδί. Το παιδί το αγαπάω. Κρίμα που θα μείνει μόνο του. Γι' αυτό περίμενα να φύγει το παιδί από το σπίτι, ώστε να μη είναι μπροστά. Δεν είχα φύγει από τη Σαλαμίνα μετά το περιστατικό (σ.σ.: εννοεί τον ξυλοδαρμό της γυναίκας) και κοιμόμουν στο αυτοκίνητο από την Παρασκευή το βράδυ. Ήξερα τι ώρα φεύγει το παιδί και μόλις έφυγε πήγα στο σπίτι. Την πυροβόλησα τρεις φορές και την πέτυχα δύο. Ήμουν αποφασισμένος να το κάνω. Το όπλο το πήρα από έναν Ρομά στη Σαλαμίνα πριν τρεις ημέρες. Το αγόρασα 400 ευρώ. Μετά τους πυροβολισμούς πήγα στο Κερατσίνι σε μια καφετέρια και ήπια έναν καφέ και έμεινα στο αμάξι. Σκεφτόμουν ή να παραδοθώ ή να αυτοκτονήσω. Της άξιζε. Δεν σεβάστηκε όσα έκανα». Σύμφωνα με πληροφορίες, ο δράστης, περίμενε να φύγει το παιδί της 43χρονης για το σχολείο και εν συνεχεία, της χτύπησε το κουδούνι. Μόλις η γυναίκα άνοιξε την πόρτα, δράστης και θύμα διαπληκτίστηκαν για λίγα λεπτά και αμέσως μετά, σύμφωνα με περίοικους, ακούστηκαν δύο πυροβολισμοί. Η γυναίκα, εντοπίστηκε από τους αστυνομικούς σωριασμένη, σε μια λίμνη αίματος και δίπλα της εντοπίστηκαν δύο κάλυκες από όπλο των 9 χιλιοστών. Αμέσως σήμανε συναγερμός και στα λιμάνια της Σαλαμίνας στήθηκαν μπλόκα προκειμένου να εντοπιστεί ο κατηγορούμενος. Τα στοιχεία του φερόμενου ως δράστη ήταν γνωστά στις αρχές και αυτό διότι μόλις τρεις ημέρες νωρίτερα, και συγκεκριμένα στις 2 του μήνα, η 43χρονη Γεωργία, τον είχε καταγγείλει στο τοπικό αστυνομικό τμήμα για κακοποιητική συμπεριφορά. Μάλιστα, οι αστυνομικοί είχαν ζητήσει από την 43χρονη να φύγει από το σπίτι του διέμενε, ενώ της ζήτησαν να κατεβάσει και την ειδική εφαρμογή που πρόσφατα εγκαινίασε η ΕΛ.ΑΣ. και αφορά τα θύματα ενδοοικογενειακής βίας. Πρόκειται για την εφαρμογή «κουμπί πανικού» που κατεβάζουν όλα τα θύματα βίας και μόλις αντιμετωπίσουν κίνδυνο, το μόνο που χρειάζεται είναι να πατήσουν ένα πλήκτρο στην οθόνη του κινητού και αμέσως ενημερώνεται η αστυνομία με αποτέλεσμα άμεσα να βρίσκονται στο σημείο. Ωστόσο, η 43χρονη Γεωργία, δεν πρόλαβε καν να χρησιμοποιήσει το κινητό της τηλέφωνο, αφού ο δράστης, έπειτα από ελάχιστα λεπτά με έντονο διαπληκτισμό, τράβηξε το όπλο του και την πυροβόλησε δύο φορές από μικρή απόσταση. Το ζήτημα που έχει ανακύψει ωστόσο, αφορά στο γεγονός ότι η 43χρονη τον είχε καταγγείλει μόλις πριν από τρία 24ωρα για κακοποιητική συμπεριφορά. Ο άνθρωπος αυτός, κυκλοφορούσε ελεύθερος στο νησί σαν να μην έχει συμβεί τίποτε και ήδη η έρευνα για το πώς εξελίχθηκε η καταγγελία της 43χρονης έχει μπει στο μικροσκόπιο των αρχών.",https://www.athensvoice.gr/images/1074x600/jpg/files/2023-12-06/ginaikoktonos-salamina.jpg,2023,12,6
https://www.athensvoice.gr/epikairotita/ellada/827175/salamina-ston-eisaggelea-o-71hronos-gunaikoktonos/,Στον εισαγγελέα ο 71χρονος γυναικοκτόνος της Σαλαμίνας,2023-12-06,08:58:42,Ελλαδα,Newsroom,Σαλαμίνα: Στον εισαγγελέα ο 71χρονος γυναικοκτόνος - Για την δολοφονία της 43χρονης πρώην συντρόφου του,Για την δολοφονία της 43χρονης πρώην συντρόφου του,"Ενώπιον του εισαγγελέα Πειραιά αναμένεται να οδηγηθεί σε λίγη ώρα ο 71 ετών άνδρας ο οποίος κατηγορείται ότι πυροβόλησε και σκότωσε με δύο βολές την 43χρονη σύντροφό του μέσα στο πατρικό της σπίτι στη Σαλαμίνα, χθες, Τρίτη, το ξημέρωμα. Ο δράστης εντοπίστηκε έπειτα από ανθρωποκυνηγητό χθες το απόγευμα στα Καμίνια, μέσα στο αυτοκίνητο της 43χρονης, το οποίο είχε κλέψει μετά την τελευταία τους διαμάχη. Ομολόγησε πως ήταν αυτός που σκότωσε την επί 7 χρόνια σύντροφό του επειδή, όπως υποστήριξε, κατάλαβε ότι έβλεπε άλλον άνδρα. Μάλιστα όπως ανέφερε στους αστυνομικούς της Ασφάλειας Πειραιά οι οποίοι χειρίζονται την υπόθεση, αμέσως μετά το φονικό σαν να μην έχει συμβεί το παραμικρό πήγε και ήπιε καφέ με τους φίλους του χωρίς να αναφέρει το παραμικρό για το τι έχει προηγηθεί. Ο ίδιος σύμφωνα με αστυνομικούς που χειρίζονται την υπόθεση εμφανίζεται κυνικός χωρίς να έχεις συνειδητοποιήσει το κακό που έκανε, οτι δηλαδή αφαίρεσε τη ζωή της 43χρονης Γεωργίας και άφησε μόνο του στη ζωή τον 15χρονο γιο της. Υπενθυμίζεται πως η δολοφονία σημειώθηκε στο πατρικό σπίτι της 43χρονης Γεωργίας στην περιοχή της Σαλαμίνας. Τρεις ημέρες νωρίτερα και συγκεκριμένα στις 2 Δεκεμβρίου η γυναίκα αφού κακοποιήθηκε και ξυλοκοπήθηκε -για μια ακόμη φορά- βάναυσα από τον 71 ετών σύντροφο της, τον κατήγγειλε στο τοπικό τμήμα της Σαλαμίνας για ενδοοικογενειακή βία και κατέθεσε σε βάρος του έγκλιση. Οι έρευνες που ακολούθησαν στα πλαίσια του αυτοφόρου δεν είχαν αποτέλεσμα. Η ενέργεια αυτή της 43χρονης, σε συνδυασμό με τον έφυγε από το σπίτι τους για να πάει να μείνει για λόγους ασφαλείας με τη μητέρα της, τον εξόργισαν και πήρε την κυνηγετική του καραμπίνα έστησε ενέδρα στο σπίτι και αφού χτύπησε το κουδούνι της πόρτας του σπιτιού λογομάχησε με τη 43χρονη και έπειτα από 1 με 2 λεπτά την πυροβόλησε σχεδόν εξ επαφής. Ο κατηγορούμενος αναμένεται να ζητήσει και να λάβει προθεσμία προκειμένου να προετοιμάσει την απολογία του για να εξηγήσει ενώπιον του ανακριτή Πειραιά τους λόγους που τον οδήγησαν στο έγκλημα.",https://www.athensvoice.gr/images/1074x600/jpg/files/2023-12-06/salaminaa.jpg,2023,12,6
https://www.athensvoice.gr/epikairotita/ellada/827163/salamina-ametanoitos-o-71hronos-gunaikoktonos/,«Γιατί να την αφήσω;» - Αμετανόητος ο 71χρονος που σκότωσε την 43χρονη στη Σαλαμίνα,2023-12-06,07:54:48,Ελλαδα,Newsroom,Σαλαμίνα: Αμετανόητος ο 71χρονος γυναικοκτόνος - Τι είπε στους αστυνομικούς,Τι είπε στους αστυνομικούς,"Κυνικός και αμετανόητος εμφανίστηκε ο 71χρονος δολοφόνος της 43χρονης γυναίκας στη Σαλαμίνα, ο οποίος συνελήφθη χθες Τρίτη (5/12) στο Κερατσίνι από αστυνομικούς της Υποδιεύθυνσης Ασφαλείας Πειραιά. Ο 71χρονος αφού δολοφόνησε την άτυχη Γεωργία, πήρε το ferry boat για το Πέραμα και πήγε για καφέ σαν να μην είχε συμβεί τίποτα ενώ από την πρώτη στιγμή της σύλληψής του δεν έδειξε κάποιο ίχνος μεταμέλειας. Όπως ισχυρίζεται, λίγες ημέρες πριν την δολοφονία έπιασε την 43χρονη με άλλον άνδρα. Μη μπορώντας να ανεχτεί αυτές τις εξελίξεις αποφάσισε να την σκοτώσει. «Την έπιασα με άλλον, τρελάθηκα και αποφάσισα να την σκοτώσω» υποστήριξε και συνέχισε: «Γιατί δηλαδή να την αφήσω; Μετά από τόσα χρόνια που είμαστε μαζί να με κερατώσει;. Πώς μου το έκανε αυτό;». Ακόμη, ως προς το όπλο του εγκλήματος, μία καραμπίνα την οποία κατείχε παράνομα, ο 71χρονος υποστήριξε ότι την προμηθεύτηκε από έναν Αλβανό άνδρα. Σύμφωνα με πληροφορίες, ο δράστης, περίμενε να φύγει το παιδί της 43χρονης για το σχολείο και εν συνεχεία, της χτύπησε το κουδούνι. Μόλις η γυναίκα άνοιξε την πόρτα, δράστης και θύμα διαπληκτίστηκαν για λίγα λεπτά και αμέσως μετά, σύμφωνα με περίοικους, ακούστηκαν δύο πυροβολισμοί. Η γυναίκα, εντοπίστηκε από τους αστυνομικούς σωριασμένη, σε μια λίμνη αίματος και δίπλα της, εντοπίστηκαν δύο κάλυκες από όπλο των 9 χιλιοστών. Αμέσως σήμανε συναγερμός και στα λιμάνια της Σαλαμίνας στήθηκαν μπλόκα προκειμένου να εντοπιστεί ο κατηγορούμενος. Τα στοιχεία του φερόμενου ως δράστη, ήταν γνωστά στις αρχές και αυτό διότι μόλις τρεις ημέρες νωρίτερα και συγκεκριμένα στις 2 του μήνα, η 43χρονη Γεωργία, τον είχε καταγγείλει στο τοπικό αστυνομικό τμήμα για κακοποιητική συμπεριφορά. Μάλιστα, οι αστυνομικοί είχαν ζητήσει από την 43χρονη, να φύγει από το σπίτι του διέμενε, ενώ της ζήτησαν να κατεβάσει και την ειδική εφαρμογή που πρόσφατα εγκαινίασε η ΕΛ.ΑΣ. και αφορά τα θύματα ενδοοικογενειακής βίας. Πρόκειται για την εφαρμογή «κουμπί πανικού» που κατεβάζουν όλα τα θύματα βίας και μόλις αντιμετωπίσουν κίνδυνο, το μόνο που χρειάζεται είναι να πατήσουν ένα πλήκτρο στην οθόνη του κινητού και αμέσως ενημερώνεται η αστυνομία με αποτέλεσμα άμεσα να βρίσκονται στο σημείο. Ωστόσο, η 43χρονη Γεωργία, σήμερα το πρωί δεν πρόλαβε καν να χρησιμοποιήσει το κινητό της τηλέφωνο, αφού ο δράστης, έπειτα από ελάχιστα λεπτά με έντονο διαπληκτισμό, τράβηξε το όπλο του και την πυροβόλησε δύο φορές από μικρή απόσταση. Το ζήτημα που έχει ανακύψει ωστόσο, αφορά το γεγονός ότι η 43χρονη τον είχε καταγγείλει μόλις πριν από τρία 24ωρα για κακοποιητική συμπεριφορά. Ο άνθρωπος αυτός, κυκλοφορούσε ελεύθερος στο νησί σαν να μην έχει συμβεί τίποτε και ήδη, η έρευνα για το πως εξελίχθηκε η καταγγελία της 43χρονης έχει μπει στο μικροσκόπιο των αρχών.",https://www.athensvoice.gr/images/1074x600/jpg/files/2023-12-06/salamina.jpg,2023,12,6
https://www.athensvoice.gr/epikairotita/ellada/827095/gunaikoktonia-sti-salamina-o-71hronos-omologise-ti-dolofonia/,Γυναικοκτονία στη Σαλαμίνα: Oμολόγησε o 71χρονος τη δολοφονία της 43χρονης συντρόφου του,2023-12-05,19:20:00,Ελλαδα,Newsroom,Γυναικοκτονία στη Σαλαμίνα: Ο 71χρονος ομολόγησε τη δολοφονία - Είχε νωρίτερα συλληφθεί και είχε βρεθεί το όπλο του εγκλήματος,Είχε νωρίτερα συλληφθεί και είχε βρεθεί στο αυτοκίνητό του το όπλο του εγκλήματος,"Ομολόγησε σύμφωνα με πληροφορίες ο σύντροφος και βασικός ύποπτος, τη στυγερή δολοφονία της 43χρονης γυναίκας στη Σαλαμίνα. Νωρίτερα το απόγευμα αστυνομικοί στο Κερατσίνι, πραγματοποιήσαν μπλόκο στο αυτοκίνητο που επέβαινε ο 71χρονος Χ.Π. ακινητοποιώντας τον άνθρωπο ο οποίος φέρεται να κρύβεται πίσω από τη γυναικοκτονία της 43χρονης Γεωργίας στη Σαλαμίνα, νωρίς σήμερα, Τρίτη (5.12), το πρωί. Να σημειωθεί ότι στο πίσω κάθισμα του αυτοκινήτου βρέθηκε η καραμπίνα με την οποία δολοφόνησε την γυναίκα. Ο φερόμενος ως δράστης, επέβαινε στο αυτοκίνητο της 43χρονης συντρόφου του, το οποίο όπως είχε καταγγείλει η ίδια η γυναίκα, είχε κλέψει τη νύχτα της 1ης Δεκεμβρίου, έπειτα από έναν έντονο διαπληκτισμό κατά τον οποίο μάλιστα ο κατηγορούμενος χτύπησε τόσο την ίδια όσο και τον 15χρονο γιο της. Προφανώς ο 71χρονος φερόμενος ως δράστης είχε προλάβει να περάσει με το φέρι της γραμμής από τη Σαλαμίνα στον Πειραιά και οι αστυνομικοί εντόπισαν το όχημα να κινείται σε δρόμο του Κερατσινίου, όπου το ακινητοποίησαν και τον συνέλαβαν. Αυτή την ώρα, συνοδεία αστυνομικού ο 71χρονος μεταφέρεται στο τμήμα προκειμένου να δώσει κατάθεση για την στυγερή δολοφονία. Σύμφωνα με πληροφορίες, ο δράστης, περίμενε να φύγει το παιδί της 43χρονης για το σχολείο και εν συνεχεία, της χτύπησε το κουδούνι. Μόλις η γυναίκα άνοιξε την πόρτα, δράστης και θύμα διαπληκτίστηκαν για λίγα λεπτά και αμέσως μετά, σύμφωνα με περίοικους, ακούστηκαν δύο πυροβολισμοί. Η γυναίκα, εντοπίστηκε από τους αστυνομικούς σωριασμένη, σε μια λίμνη αίματος και δίπλα της, εντοπίστηκαν δύο κάλυκες από όπλο των 9 χιλιοστών. Αμέσως σήμανε συναγερμός και στα λιμάνια της Σαλαμίνας στήθηκαν μπλόκα προκειμένου να εντοπιστεί ο κατηγορούμενος. Τα στοιχεία του φερόμενου ως δράστη, ήταν γνωστά στις αρχές και αυτό διότι μόλις τρεις ημέρες νωρίτερα και συγκεκριμένα στις 2 του μήνα, η 43χρονη Γεωργία, τον είχε καταγγείλει στο τοπικό αστυνομικό τμήμα για κακοποιητική συμπεριφορά. Μάλιστα, οι αστυνομικοί είχαν ζητήσει από την 43χρονη, να φύγει από το σπίτι του διέμενε, ενώ της ζήτησαν να κατεβάσει και την ειδική εφαρμογή που πρόσφατα εγκαινίασε η ΕΛ.ΑΣ. και αφορά τα θύματα ενδοοικογενειακής βίας. Πρόκειται για την εφαρμογή «κουμπί πανικού» που κατεβάζουν όλα τα θύματα βίας και μόλις αντιμετωπίσουν κίνδυνο, το μόνο που χρειάζεται είναι να πατήσουν ένα πλήκτρο στην οθόνη του κινητού και αμέσως ενημερώνεται η αστυνομία με αποτέλεσμα άμεσα να βρίσκονται στο σημείο. Ωστόσο, η 43χρονη Γεωργία, σήμερα το πρωί δεν πρόλαβε καν να χρησιμοποιήσει το κινητό της τηλέφωνο, αφού ο δράστης, έπειτα από ελάχιστα λεπτά με έντονο διαπληκτισμό, τράβηξε το όπλο του και την πυροβόλησε δύο φορές από μικρή απόσταση. Το ζήτημα που έχει ανακύψει ωστόσο, αφορά το γεγονός ότι η 43χρονη τον είχε καταγγείλει μόλις πριν από τρία 24ωρα για κακοποιητική συμπεριφορά. Ο άνθρωπος αυτός, κυκλοφορούσε ελεύθερος στο νησί σαν να μην έχει συμβεί τίποτε και ήδη, η έρευνα για το πως εξελίχθηκε η καταγγελία της 43χρονης έχει μπει στο μικροσκόπιο των αρχών.",https://www.athensvoice.gr/images/1074x600/jpg/files/2023-12-05/peripoliko-dolofonia-salamina.jpg,2023,12,5
https://www.athensvoice.gr/epikairotita/ellada/825192/gunaikoktonia-sto-peristeri-isovia-ston-23hrono-drasti/,Ισόβια στον 23χρονο που σκότωσε τη 17χρονη φίλη του - «Τσακωθήκαμε και έβριζε τον Μωάμεθ»,2023-11-22,15:46:00,Ελλαδα,Newsroom,Ισόβια στον 23χρονο που στραγγάλισε την 17χρονη φίλη του επειδή έβρισε την θρησκεία του,Η γυναικοκτονία είχε συμβεί πέρσι το καλοκαίρι στο Περιστέρι,"Ποινή ισόβιας κάθειρξης επέβαλε το Μικτό Ορκωτό Δικαστήριο στον 23χρονο Πακιστανό ο οποίος κρίθηκε ομόφωνα ένοχος χωρίς ελαφρυντικά για τη δολοφονία της 17χρονης φίλης του, τον Αύγουστο του 2022, στο Περιστέρι. Ο κατηγορούμενος είχε ομολογήσει το έγκλημα του μετά τη σύλληψη του, όπως έκανε και σήμερα απολογούμενος στο δικαστήριο, υποστηρίζοντας πως πάνω σε καυγά που είχαν, με αφορμή την απόφασή του να φύγει στην Ιταλία, εξοργίστηκε όταν το θύμα έβρισε τη θρησκεία του με αποτέλεσμα αυτός, «άθελά του», να τη στραγγαλίσει. Κατά την έναρξη της δίκης, στη διάρκεια της μεταγωγής του κατηγορούμενου, αλλά και αργότερα σε μία διακοπή, ο πατέρας και η αδελφή του θύματος επιχείρησαν να λιντσάρουν τον 23χρονο. Στην απολογία του ο κατηγορούμενος είπε πως είχε σχέση με το θύμα επί 1,5 χρόνο και ζούσαν με την αδελφή και την μητέρα της στο Περιστέρι. Όπως ανέφερε, καυγάδισαν έντονα όταν της είπε πως θέλει να φύγει στην Ιταλία, ενώ εκείνη του ζητούσε να μείνει και να βαπτιστεί χριστιανός. Η ένταση κορυφώθηκε, σύμφωνα με τον κατηγορούμενο, όταν η 17χρονη άρχισε να πετά τα ρούχα του και να βρίζει τον Μωάμεθ. «Την έσπρωξα από το κρεβάτι κάτω, της λέω ""κάτσε εκεί"". Συνέχιζε να βρίζει εμένα και τον Μωάμεθ και εκείνη την ώρα νευρίασα. Την έπιασα από τον λαιμό και άρχισα να της λέω ""ποιος σου λέει τέτοιες μ...ες τόση ώρα που σε ακούω;"". Την έπιασα εκείνη την ώρα από το κεφάλι και της είπα να ζητήσει συγγνώμη. Εκείνη μου έπιασε το χέρι και μου είπε να την αφήσω. Δεν την άφησα και συνέχισα να της λέω να ζητήσει συγγνώμη. Μετά από κάποια δευτερόλεπτα την είδα που είχαν κλείσει τα μάτια της. Μετά της έδωσα νερό, της έκανα αέρα. Ήμουν πάνω στα νεύρα και έφυγα από το σπίτι». Πρόεδρος: Εσείς εκείνη την ώρα γιατί δεν ενημερώσατε το ΕΚΑΒ να στείλει ασθενοφόρο; Κατηγορούμενος: Αυτό ήταν το μεγαλύτερο λάθος. Πρόεδρος: Σε τι ενέργειες προβήκατε μετά; Κατηγορούμενος: Πήρα τα πράγματά μου και έφυγα από το σπίτι. Πήγα στον αδερφό μου να πάρω λίγα χρήματα και πήγα στον Σταθμό Λαρίσης να πάρω το τρένο για Θεσσαλονίκη. Πρόεδρος: Πότε μάθετε ότι είναι νεκρή η κοπέλα; Κατηγορούμενος: Την άλλη μέρα, από τον πατέρα μου. Έμαθα από το ίντερνετ ότι είναι νεκρή και πήρα τηλέφωνο. Του είπα ότι έγινε ένα λάθος από εμένα, με ρώτησα τι έγινε, του είπα για την κοπέλα. Νευρίασε, μου έκλεισε το τηλέφωνο. Μετά βρήκα έναν ομοεθνή μου που κάνει δουλειές για μετανάστες και του είπα ότι θέλω να φύγω και να με βοηθήσει. Στη συνέχεια, ο 23χρονος ζήτησε συγγνώμη από το δικαστήριο και την οικογέναι του θύματος, προσθέτοντας: «Ξέρω ότι δεν μπορεί να κάνει κάτι η συγγνώμη, αλλά μόνο αυτό μπορώ να κάνω». Στην κατάθεση της νωρίτερα, η αδελφή της 17χρονης είπε ότι θεωρεί ότι το έγκλημα έγινε από τη ζήλεια του κατηγορούμενου επειδή την επίμαχη ημέρα είχαν πάει στο σπίτι τους δύο φίλοι των κοριτσιών που ο 23χρονος δεν τους ήθελε. «Μια εβδομάδα πριν, η μητέρα μου είχε μιλήσει με την αδελφή μου και της είχε πει ""μαμά, περίμενε μια εβδομάδα και θα τον χωρίσω""», κατέθεσε η μάρτυρας. Ο πατέρας του κοριτσιού κατέθεσε πως το έγκλημα «ήθελε και το έκανε» ο κατηγορούμενος και δεν ήταν ατύχημα. «Θέλω να μην έχει στον ήλιο μοίρα, να μην δει τον ήλιο ποτέ. Τα ισόβια να είναι ισόβια», είπε φορτισμένος, αναφέροντας πως ο ίδιος είχε αντιρρήσεις για τη σχέση της κόρης του. Πηγή: ΑΠΕ-ΜΠΕ",https://www.athensvoice.gr/images/1074x600/1/jpg/files/2023-11-22/peristeri-gynaikoktonia.jpg,2023,11,22
https://www.athensvoice.gr/epikairotita/ellada/815248/gunaikoktonia-kalamaria-ta-eurimata-tis-iatrodikasti/,Δύο φορές πυροβόλησε την 42χρονη ο πρώην σύζυγός της στην Καλαμαριά,2023-09-13,11:58:38,Ελλαδα,Newsroom,Γυναικοκτονία στην Καλαμαριά: Τα στοιχεία από την ιατροδικαστική εξέταση στο πτώμα της 42χρονης μητέρας,Θανατηφόρο το χτύπημα στο στέρνο,"Δύο φορές πυροβόλησε με την κυνηγετική καραμπίνα τη 42χρονη πρώην σύζυγό του ο 38χρονος αστυνομικός πριν βάλει τέλος στη ζωή του στην Καλαμαριά Θεσσαλονίκης. Σύμφωνα με έγκυρες πληροφορίες, από την ιατροδικαστική εξέταση προκύπτει ότι η πρώτη βολή, από την οποία η γυναίκα επέζησε, πέτυχε τον αριστερό της ώμο, ενώ η δεύτερη, που αποδείχθηκε θανατηφόρα, τη βρήκε στο στέρνο της. Ο δράστης και αυτόχειρας έστρεψε ακολούθως την καραμπίνα στο κεφάλι του και αυτοπυροβολήθηκε. Από τα ιατροδικαστικά ευρήματα στις δύο σορούς δεν φαίνεται να προκύπτει προηγούμενη πάλη μεταξύ τους. Ο 38χρονος πυροβόλησε την πρώην σύζυγό του στον διάδρομο της πολυκατοικίας, στον 6ο όροφο, όπως ανακοίνωσε η ΕΛ.ΑΣ. Τη νεκροτομή διενήργησε η ιατροδικαστής του ΑΠΘ Λήδα - Καλλιόπη Κοβάτση. Σήμερα, με προφορική εντολή Εισαγγελέα, την κηδεμονία των δύο αγοριών ανέλαβαν προσωρινά οι γονείς του θύματος, ωστόσο, στη συνέχεια, έπειτα από εκθέσεις κοινωνιολόγων, το Δικαστήριο θα αποφανθεί ποιος θα πάρει την επιμέλειά τους. Από την πρώτη στιγμή παιδοψυχολόγοι βρίσκονται στο σχολείο των δύο αγοριών για να σταθούν στο πλευρό των παιδιών. Πηγές της ΕΛ.ΑΣ. αναφέρουν ότι το ζευγάρι είχε πάρει συναινετικό διαζύγιο, με το οποίο ρυθμίζονταν οι μέρες και ώρες επικοινωνίας του δράστη και αυτόχειρα με τα παιδιά. Κατά τις ίδιες πηγές, το εν διαστάσει ανδρόγυνο δεν είχε απασχολήσει στο παρελθόν καμία αστυνομική υπηρεσία για ενδοοικογενειακό πρόβλημα, ούτε υπήρχε καταγγελία από την πλευρά της γυναίκας για εις βάρος της απειλές ή βίαιη συμπεριφορά. Αστυνομικοί που μετέβησαν το πρωί στο διαμέρισμα όπου τελέστηκαν το έγκλημα και η αυτοχειρία πραγματοποίησαν έρευνες χωρίς να βρουν κάποιο σημείωμα που να εξηγεί τους λόγους των πράξεων του 38χρονου. Ανάλογη έρευνα θα ακολουθήσει στο σπίτι όπου ζούσε ο ίδιος. Μαρτυρίες αναφέρουν ότι ο 38χρονος περίμενε τα φύγουν τα παιδιά για το σχολείο και ακολούθως ανέβηκε στο διαμέρισμα όπου ζούσε η 42χρονη με τα δύο ανήλικα παιδιά. Το περιστατικό συνέβη το πρωί της Τρίτης 12 Σεπτεμβρίου 2023.  Σύμφωνα με το voria.gr, η Ανώτατη Υγειονομική Επιτροπή της ΕΛ.ΑΣ. είχε κρίνει ότι ο δολοφόνος και αυτόχειρας δεν μπορεί να έχει όπλο και να είναι μάχιμος, αλλά μπορεί να υπηρετεί σε γραφείο. Όπως αναφέρει η ιστοσελίδα, το τελευταίο διάστημα υπηρετούσε στην Υποδιεύθυνση Τεχνικών Εφαρμογών Βορείου Ελλάδος, στη Νέα Ραιδεστό, άνευ όπλου. Σύμφωνα με πληροφορίες, ο 38χρονος φέρεται να περίμενε την 42χρονη πρώην σύζυγό του να επιστρέψει στο σπίτι επί της οδού Κομνηνών στην Καλαμαριά, καθώς είχε συνοδεύσει τα δύο παιδιά τους στο σχολείο. Τότε, ο ίδιος φέρεται να χτύπησε την πόρτα του διαμερίσματος και όταν η γυναίκα άνοιξε, την πυροβόλησε με την καραμπίνα και στη συνέχεια αυτοκτόνησε. Η κλήση στην αστυνομία έγινε στις 8:15. Πληροφορίες αναφέρουν ότι ο δράστης και αυτόχειρας δεν είχε καταφέρει να ξεπεράσει τον χωρισμό του με την 42χρονη.",https://www.athensvoice.gr/images/1074x600/jpg/files/2023-09-13/gynaikoktonia_kalamaria_iatrodikastiki_exetasi.jpg,2023,9,13
https://www.athensvoice.gr/epikairotita/ellada/815228/gunaikoktonia-kalamaria-prosorini-kidemonia-stous-goneis-tis-42hronis/,Γυναικοκτονία Καλαμαριά: Στους γονείς της 42χρονης η προσωρινή κηδεμονία των ανήλικων παιδιών,2023-09-13,10:34:00,Ελλαδα,Newsroom,Γυναικοκτονία στην Καλαμαριά: Προσωρινή κηδεμονία των ανήλικων παιδιών στους γονείς της 42χρονης,Ψυχολόγοι δίπλα στα παιδιά,"Συγκλονίζει η γυναικοκτονία που καταγράφηκε το πρωί της Τρίτης (12.9) στην Καλαμαριά. Ο 38χρονος αστυνομικός σκότωσε με καραμπίνα την πρώην σύζυγό του και στη συνέχεια έδωσε τέλος στη ζωή του, λίγα λεπτά μετά την αποχώρηση των δύο ανήλικων παιδιών τους για το σχολείο. Σήμερα, με προφορική εντολή Εισαγγελέα, την κηδεμονία των δύο αγοριών ανέλαβαν προσωρινά οι γονείς του θύματος, ωστόσο, στη συνέχεια, έπειτα από εκθέσεις κοινωνιολόγων, το Δικαστήριο θα αποφανθεί ποιος θα πάρει την επιμέλειά τους. Από την πρώτη στιγμή παιδοψυχολόγοι βρίσκονται στο σχολείο των δύο αγοριών για να σταθούν στο πλευρό των παιδιών. Πηγές της ΕΛ.ΑΣ. αναφέρουν ότι το ζευγάρι είχε πάρει συναινετικό διαζύγιο, με το οποίο ρυθμίζονταν οι μέρες και ώρες επικοινωνίας του δράστη και αυτόχειρα με τα παιδιά. Κατά τις ίδιες πηγές, το εν διαστάσει ανδρόγυνο δεν είχε απασχολήσει στο παρελθόν καμία αστυνομική υπηρεσία για ενδοοικογενειακό πρόβλημα, ούτε υπήρχε καταγγελία από την πλευρά της γυναίκας για εις βάρος της απειλές ή βίαιη συμπεριφορά. Αστυνομικοί που μετέβησαν το πρωί στο διαμέρισμα όπου τελέστηκαν το έγκλημα και η αυτοχειρία πραγματοποίησαν έρευνες χωρίς να βρουν κάποιο σημείωμα που να εξηγεί τους λόγους των πράξεων του 38χρονου. Ανάλογη έρευνα θα ακολουθήσει στο σπίτι όπου ζούσε ο ίδιος. Μαρτυρίες αναφέρουν ότι ο 38χρονος περίμενε τα φύγουν τα παιδιά για το σχολείο και ακολούθως ανέβηκε στο διαμέρισμα όπου ζούσε η 42χρονη με τα δύο ανήλικα παιδιά. Το περιστατικό συνέβη το πρωί της Τρίτης 12 Σεπτεμβρίου 2023.  Σύμφωνα με το voria.gr, η Ανώτατη Υγειονομική Επιτροπή της ΕΛ.ΑΣ. είχε κρίνει ότι ο δολοφόνος και αυτόχειρας δεν μπορεί να έχει όπλο και να είναι μάχιμος, αλλά μπορεί να υπηρετεί σε γραφείο. Όπως αναφέρει η ιστοσελίδα, το τελευταίο διάστημα υπηρετούσε στην Υποδιεύθυνση Τεχνικών Εφαρμογών Βορείου Ελλάδος, στη Νέα Ραιδεστό, άνευ όπλου. Σύμφωνα με πληροφορίες, ο 38χρονος φέρεται να περίμενε την 42χρονη πρώην σύζυγό του να επιστρέψει στο σπίτι επί της οδού Κομνηνών στην Καλαμαριά, καθώς είχε συνοδεύσει τα δύο παιδιά τους στο σχολείο. Τότε, ο ίδιος φέρεται να χτύπησε την πόρτα του διαμερίσματος και όταν η γυναίκα άνοιξε, την πυροβόλησε με την καραμπίνα και στη συνέχεια αυτοκτόνησε. Η κλήση στην αστυνομία έγινε στις 8:15. Πληροφορίες αναφέρουν ότι ο δράστης και αυτόχειρας δεν είχε καταφέρει να ξεπεράσει τον χωρισμό του με την 42χρονη. ",https://www.athensvoice.gr/images/1074x600/jpg/files/2023-09-13/kalamaria_gynaikoktonia.jpg,2023,9,13
https://www.athensvoice.gr/epikairotita/ellada/815071/kalamaria-gunaikoktonia-akatallilos-na-oploforei-o-astunomikos/,Ακατάλληλος να οπλοφορεί είχε κριθεί ο αστυνομικός που σκότωσε την πρώην σύζυγό του στην Καλαμαριά,2023-09-12,12:42:00,Ελλαδα,Newsroom,Καλαμαριά - Γυναικοκτονία: Νέα στοιχεία για το άγριο έγκλημα και την αυτοκτονία του δράστη - Ψυχολόγοι κοντά στα δύο ανήλικα παιδιά,Ψυχολόγοι κοντά στα δύο ανήλικα παιδιά,"Συγκλονίζει η νέα γυναικοκτονία που καταγράφηκε το πρωί της Τρίτης (12.9) στην Καλαμαριά. Ο 38χρονος αστυνομικός δολοφόνησε με καραμπίνα που είχε πάρει από το πατρικό του σπίτι την 42χρονη πρώην σύζυγό του, λίγα λεπτά μετά την αποχώρηση των δύο παιδιών τους από το σπίτι. Πληροφορίες που βρίσκουν το φως της δημοσιότητας αναφέρουν ότι αρμόδια υπηρεσία είχε κρίνει ότι ο 38χρονος αστυνομικός δεν μπορεί να οπλοφορεί και μπορούσε να κάνει υπηρεσίες μόνο σε διοικητικές υπηρεσίες. Σύμφωνα με το voria.gr, η Ανώτατη Υγειονομική Επιτροπή της ΕΛ.ΑΣ. είχε κρίνει ότι ο δολοφόνος και αυτόχειρας δεν μπορεί να έχει όπλο και να είναι μάχιμος, αλλά μπορεί να υπηρετεί σε γραφείο. Όπως αναφέρει η ιστοσελίδα, το τελευταίο διάστημα υπηρετούσε στην Υποδιεύθυνση Τεχνικών Εφαρμογών Βορείου Ελλάδος, στη Νέα Ραιδεστό, άνευ όπλου. Σύμφωνα με πληροφορίες, ο 38χρονος φέρεται να περίμενε την 42χρονη πρώην σύζυγό του να επιστρέψει στο σπίτι επί της οδού Κομνηνών στην Καλαμαριά, καθώς είχε συνοδεύσει τα δύο παιδιά τους στο σχολείο. Τότε, ο ίδιος φέρεται να χτύπησε την πόρτα του διαμερίσματος και όταν η γυναίκα άνοιξε, την πυροβόλησε με την καραμπίνα και στη συνέχεια αυτοκτόνησε. Η κλήση στην αστυνομία έγινε στις 8:15. Πληροφορίες αναφέρουν ότι ο δράστης και αυτόχειρας δεν είχε καταφέρει να ξεπεράσει τον χωρισμό του με την 42χρονη. Στο πλευρό των δύο ανήλικων παιδιών προκειμένου να τους παράσχουν ψυχολογική υποστήριξη βρίσκονται από την πρώτη στιγμή ειδικοί ψυχολόγοι της ΕΛ.ΑΣ.. Πηγές της ΕΛ.ΑΣ. αναφέρουν ότι το ζευγάρι είχε πάρει συναινετικό διαζύγιο, με το οποίο ρυθμίζονταν οι μέρες και ώρες επικοινωνίας του δράστη και αυτόχειρα με τα παιδιά. Κατά τις ίδιες πηγές, το εν διαστάσει ανδρόγυνο δεν είχε απασχολήσει στο παρελθόν καμία αστυνομική υπηρεσία για ενδοοικογενειακό πρόβλημα, ούτε υπήρχε καταγγελία από την πλευρά της γυναίκας για εις βάρος της απειλές ή βίαιη συμπεριφορά. Αστυνομικοί που μετέβησαν το πρωί στο διαμέρισμα όπου τελέστηκαν το έγκλημα και η αυτοχειρία πραγματοποίησαν έρευνες χωρίς να βρουν κάποιο σημείωμα που να εξηγεί τους λόγους των πράξεων του 38χρονου. Ανάλογη έρευνα θα ακολουθήσει στο σπίτι όπου ζούσε ο ίδιος. Μαρτυρίες αναφέρουν ότι ο 38χρονος περίμενε τα φύγουν τα παιδιά για το σχολείο και ακολούθως ανέβηκε στο διαμέρισμα όπου ζούσε η 42χρονη με τα δύο ανήλικα παιδιά.",https://www.athensvoice.gr/images/1074x600/jpg/files/2023-09-12/gynaikoktonia_kalamaria2.jpg,2023,9,12
https://www.athensvoice.gr/epikairotita/ellada/809838/gunaikoktonia-sti-halkida-pos-egine-to-eglima/,«Την πυροβόλησε στο κεφάλι»: Πώς έγινε η γυναικοκτονία με θύμα 84χρονη στη Χαλκίδα,2023-07-21,09:48:00,Ελλαδα,Newsroom,Γυναικοκτονία στη Χαλκίδα: Οι νέες πληροφορίες για το έγκλημα με θύμα 84χρονη - Τα πρώτα λόγια του 88χρονου,Τα πρώτα λόγια του 88χρονου στους αστυνομικούς,"Νέα γυναικοκτονία καταγράφηκε το μεσημέρι της Πέμπτης (20.7). Το έγκλημα διαπράχθηκε στη Χαλκίδα. Ένας 88χρονος πυροβόλησε εν ψυχρώ στο κεφάλι την 84χρονη σύζυγό του με δίκαννη καραμπίνα, με συνέπεια να βρει τραγικό θάνατο. Σύμφωνα με πληροφορίες του eviaonline.gr, ο 88χρονος πάσχει από άνοια και φέρεται να είπε στους αστυνομικούς ότι δεν περνούσε καλά τη σύζυγό του και για αυτό τη σκότωσε. Τη σορό της ηλικιωμένης γυναίκας βρήκε ο γιος του ζευγαριού, ο οποίος στη συνέχεια ειδοποίησε την αστυνομία. Η 84χρονη εντοπίστηκε νεκρή σε πολυθρόνα του σπιτιού με τραύμα στο κεφάλι της, το οποίο ακουμπούσε σε τραπεζάκι που βρισκόταν ακριβώς μπροστά της. Το πτώμα της βρέθηκε σε κλειστό μπαλκόνι της οικείας όπου διέμεναν. Το όπλο για το οποίο υπάρχει άδεια κατοχής κατασχέθηκε από την αστυνομία. Σήμερα ο 88χρονος οδηγείται στον Εισαγγελέα. Από το σπίτι του εγκλήματος κατασχέθηκε όπλο, δύο κάλυκες και κυνηγετικά σκάγια.",https://www.athensvoice.gr/images/1074x600/jpg/files/2023-07-15/peripoliko_elas.jpg,2023,7,21
https://www.athensvoice.gr/epikairotita/ellada/809812/gunaikoktonia-sti-halkida-88hronos-skotose-ti-suzugo-tou-me-karabina/,Ηλικιωμένος στη Χαλκίδα σκότωσε με καραμπίνα τη σύζυγό του,2023-07-21,06:08:00,Ελλαδα,Newsroom,Γυναικοκτονία στη Χαλκίδα: Νεκρή ηλικιωμένη από πυροβολισμό με καραμπίνα - Ο 88χρονος σύζυγός της ο δράστης,Ο 88χρονος ομολόγησε την πράξη του στις αρχές,"Γυναικοκτονία με θύμα μία 84χρονη διαπράχθηκε στη Χαλκίδα την Πέμπτη (21.7). 88χρονος ομολόγησε ότι πυροβόλησε με καραμπίνα και σκότωσε τη σύζυγό του. Οι πρώτες πληροφορίες αναφέρουν ότι ο 88χρονος χρησιμοποίησε τη δίκαννη κυνηγετική καραμπίνα του και πυροβόλησε στο κεφάλι τη σύζυγό του. Η 84χρονη εντοπίστηκε νεκρή σε πολυθρόνα σε ένα κλειστό μπαλκόνι του σπιτιού, όπου διέμενε το ζευγάρι. Ο 88χρονος, που φέρεται να είχε άδεια κατοχής της καραμπίνας, δύο κάλυκες και κυνηγετικά σκάγια, συνελήφθη από τις αρχές, ενώ φέρεται να έχει ομολογήσει την πράξη του.",https://www.athensvoice.gr/images/1074x600/jpg/files/2023-07-12/peripoliko_elas.jpg,2023,7,21
https://www.athensvoice.gr/epikairotita/ellada/806652/kos-gunaikoktonia-apologeitai-simera-o-32hronos/,Απολογείται σήμερα ο 32χρονος για τη δολοφονία της 27χρονης Αναστάζια στην Κω,2023-06-27,06:36:09,Ελλαδα,Newsroom,Κως - Γυναικοκτονία: Σήμερα η απολογία του 32χρονου κατηγορούμενου - Η παραίτηση του δικηγόρου του και οι αποκαλύψεις,Τα νέα στοιχεία για την άγρια γυναικοκτονία,"Απολογείται σήμερα Τρίτη (27.6) ο 32χρονος που κατηγορείται για τη γυναικοκτονία της 27χρονης Αναστάζια στην Κω. Μετά την παραίτηση του δικηγόρου Ζαφείρη Δρόσου, που διορίστηκε συνήγορος υπεράσπισης από το δικαστήριο, ορίστηκε η Αθηνά Φουντωτού. Η δικηγόρος ζήτησε για λογαριασμό του πελάτη της και πήρε προθεσμία προκειμένου να απολογηθεί σήμερα. Ο 32χρονος φέρεται να προσπάθησε να εξαφανίσει τα ίχνη του, όπως διαπιστώθηκε από την ανάκτηση των δεδομένων του κινητού, που έγινε στα εγκληματολογικά εργαστήρια της Αστυνομίας. Νέες λεπτομέρειες σχετικά με τη δολοφονία της 27χρονης Αναστάζιας στην Κω αποκάλυψε η εκπομπή «Φως στο Τούνελ». Σύμφωνα με τον απόστρατο Αξιωματικό της ΕΛΑΣ, Γιάννη Κατσιαμάκα, ο 32χρονος δράστης είχε αφαιρέσει κάποια δάχτυλα από το πτώμα της Αναστάζιας, προκειμένου να εξαφανίσει τα αποτυπώματα και να δυσκολέψει την αναγνώριση του πτώματος. «Ο φερόμενος ως δράστης φρόντισε να διαγράψει από το κινητό του όλα τα δεδομένα και τα στοιχεία. Από την ανάκτηση δεδομένων που έγινε στα εγκληματικά εργαστήρια προέκυψε ότι είχε κάνει αναζήτηση στη Google πώς να σβήσεις ίχνη από πτώμα», είπε και συμπλήρωσε: «Τι έψαχνε δηλαδή; Να βρει τρόπο να εξαφανίσει τα ίχνη του πάνω στη νεκρή κοπέλα ή να ταυτοποιηθεί (η σορός της) όσο πιο δύσκολα γίνεται. Είχε κόψει από ένα δάχτυλο σε κάθε χέρι. Αυτό είναι σοκαριστικό». Τέλος, ο κ. Κατσιαμάκας τόνισε πως «η πράξη αυτή δείχνει την αγριότητα του εγκλήματος», ενώ αναφορικά με τον δράστη υποδηλώνει πως «δεν διακατεχόταν από κανένα συναίσθημα απέναντι στη νεκρή κοπέλα». Νωρίτερα, σύμφωνα με ρεπορτάζ του Γιώργου Σόμπολου και της ATHENS VOICE, ολοκληρώθηκαν οι εργαστηριακές αναλύσεις από το DNA που ελήφθη από τη σορό της Αναστάζια, δίχως όμως κάποιο αποτέλεσμα. Το γενετικό υλικό έχει υποστεί αλλοιώσεις, από πολλούς παράγοντες, καθιστώντας το ουσιαστικά «άχρηστο» κατά την ανάλυση του. Κλιματικές συνθήκες, κυρίως οι υψηλές θερμοκρασίες και η υγρασία, εξωγενείς παράγοντες όπως η μέθοδος ταφής και τα αντικείμενα που χρησιμοποιήθηκαν για την κάλυψη της, αλλοίωσαν το γενετικό υλικό της 27χρονης με αποτέλεσμα να μην μπορεί να προσφέρει επιπλέον στοιχεία στους αστυνομικούς. Αυτό βέβαια, δεν αλλάζει τίποτε ως προς το εάν ο 32χρονος είναι ο δράστης της δολοφονίας της νεαρής Πολωνής, ανέφεραν αστυνομικοί που χειρίζονται την υπόθεση. Υπάρχει πληθώρα ευρημάτων που επιβεβαιώνουν το ποιός την οδήγησε στον θάνατο, ενώ αναμένονται τα ιατροδικαστικά αποτελέσματα των εξετάσεων στις οποίες έχει προχωρήσει ο ιατροδικαστής Ρόδου Παναγιώτης Κοτρέτσος. Ήταν πιθανό να μην έχουμε αποτελέσματα, ανέφερε με νόημα αστυνομικός που συμμετέχει στις έρευνες, αφού η σορός ήταν εκτεθειμένη επί έξι ημέρες σε υψηλές θερμοκρασίες. «Βέβαια, δεν έχουν ολοκληρωθεί όλες οι εξετάσεις, αναμένουμε και άλλα αποτελέσματα τα οποία ίσως μας δώσουν το κάτι παραπάνω μόλις ολοκληρωθούν. Τα στοιχεία πάντως που διαθέτουμε, είναι επαρκή για την καταδίκη του 32χρονου», ανέφερε με νόημα ο αστυνομικός. Διαβάστε περισσότερα για τη γυναικοκτονία στην Κω",https://www.athensvoice.gr/images/1074x600/png/files/2023-06-22/kos_dolofonia_27xronis.png,2023,6,27
https://www.athensvoice.gr/epikairotita/ellada/806285/gunaikoktonia-stin-ko-paraitithike-o-sunigoros-tou-katigoroumenou/,Κως: Παραιτήθηκε ο συνήγορος του κατηγορούμενου για τη δολοφονία της 27χρονης Αναστάζια,2023-06-23,14:03:00,Ελλαδα,Newsroom,Κως: Παραιτήθηκε ο συνήγορος του 32χρονου κατηγορούμενου για τη δολοφονία της 27χρονης Αναστάζια - Είχε οριστεί αυτεπάγγελτα από το δικαστήριο - Η δήλωσή του.,"«Ο δικηγόρος οφείλει να αποφεύγει ό,τι βλάπτει το κύρος και την αξιοπρέπειά του», δηλώνει","Παραιτήθηκε ο συνήγορος του 32χρονου Μπαγκλαντεσιανού που κατηγορείται για τη δολοφονία της 27χρονης Αναστάζια στην Κω. Ο Ζαφείρης Δρόσος είχε οριστεί αυτεπάγγελτα από το δικαστήριο. «Ο δικηγόρος (…) Στην εν γένει επαγγελματική του δράση και την κοινωνική του συμβίωση, οφείλει να αποφεύγει ό,τι βλάπτει το κύρος του και την αξιοπρέπειά του, που του απονέμουν και του επιβάλουν η αποστολή του στο σύστημα απονομής δικαιοσύνης και ο ρόλος του στην κοινωνία», αναφέρει σε δήλωσή του ο κ. Δρόσος. Ο συνήγορος υπεράσπισης παραιτήθηκε μετά την άσκηση των συμπληρωματικών διώξεων σε βάρος του 32χρονου για ανθρωποκτονία από πρόθεση και για βιασμό της 27χρονης. Ο κατηγορούμενος αναμένεται να ζητήσει προθεσμία προκειμένου να προετοιμάσει την απολογία του. Ο κατηγορούμενος, σύμφωνα με δημοσιογραφικές πληροφορίες, δεν έχει αλλάξει στάση και κρατά το στόμα του κλειστό. Δεν μιλάει και αρνείται ότι έχει την οποιαδήποτε εμπλοκή στη δολοφονία της 27χρονης Αναστάζια. Νωρίτερα, σύμφωνα με ρεπορτάζ του Γιώργου Σόμπολου και της ATHENS VOICE, ολοκληρώθηκαν οι εργαστηριακές αναλύσεις από το DNA που ελήφθη από τη σορό της Αναστάζια, δίχως όμως κάποιο αποτέλεσμα. Το γενετικό υλικό έχει υποστεί αλλοιώσεις, από πολλούς παράγοντες, καθιστώντας το ουσιαστικά «άχρηστο» κατά την ανάλυση του. Κλιματικές συνθήκες, κυρίως οι υψηλές θερμοκρασίες και η υγρασία, εξωγενείς παράγοντες όπως η μέθοδος ταφής και τα αντικείμενα που χρησιμοποιήθηκαν για την κάλυψη της, αλλοίωσαν το γενετικό υλικό της 27χρονης με αποτέλεσμα να μην μπορεί να προσφέρει επιπλέον στοιχεία στους αστυνομικούς. Αυτό βέβαια, δεν αλλάζει τίποτε ως προς το εάν ο 32χρονος είναι ο δράστης της δολοφονίας της νεαρής Πολωνής, ανέφεραν αστυνομικοί που χειρίζονται την υπόθεση. Υπάρχει πληθώρα ευρημάτων που επιβεβαιώνουν το ποιός την οδήγησε στον θάνατο, ενώ αναμένονται τα ιατροδικαστικά αποτελέσματα των εξετάσεων στις οποίες έχει προχωρήσει ο ιατροδικαστής Ρόδου Παναγιώτης Κοτρέτσος. Ήταν πιθανό να μην έχουμε αποτελέσματα, ανέφερε με νόημα αστυνομικός που συμμετέχει στις έρευνες, αφού η σορός ήταν εκτεθειμένη επί έξι ημέρες σε υψηλές θερμοκρασίες. «Βέβαια, δεν έχουν ολοκληρωθεί όλες οι εξετάσεις, αναμένουμε και άλλα αποτελέσματα τα οποία ίσως μας δώσουν το κάτι παραπάνω μόλις ολοκληρωθούν. Τα στοιχεία πάντως που διαθέτουμε, είναι επαρκή για την καταδίκη του 32χρονου», ανέφερε με νόημα ο αστυνομικός.",https://www.athensvoice.gr/images/1074x600/jpg/files/2023-06-23/kos-prothesmia.jpg,2023,6,23
https://www.athensvoice.gr/epikairotita/ellada/806263/gunaikoktonia-stin-ko-dioxi-kai-gia-viasmo-ston-32hrono-apo-to-baglades/,Δίωξη και για τον βιασμό της Αναστάζια στον 32χρονο από το Μπαγκλαντές,2023-06-23,12:29:00,Ελλαδα,Newsroom,Γυναικοκτονία στην Κω: Και για τον βιασμό της 27χρονης Αναστάζια κατηγορείται πλέον ο βασικός ύποπτος για τη δολοφονία της,Έχει ασκηθεί και δίωξη για αρπαγή και ανθρωποκτονία από πρόθεση,"Συμπληρωματική δίωξη και για βιασμό ασκήθηκε στον 32χρονο βασικό ύποπτο για τη δολοφονία της 27χρονης Αναστάζια στην Κω, σε βάρος του οποίου έχουν ασκηθεί διώξεις για αρπαγή και ανθρωποκτονία από πρόθεση. Σύμφωνα με πληροφορίες, ο 32χρονος βρίσκεται το μεσημέρι της Παρασκευής στην εισαγγελέα Κω. Ο κατηγορούμενος αναμένεται να ζητήσει προθεσμία προκειμένου να προετοιμάσει την απολογία του. Αυτό που έχει ενδιαφέρον είναι να διαπιστωθεί εάν θα συνεχίσει να τον υπερασπίζεται ο μέχρι πρότινος δικηγόρος του ή εάν θα παραιτηθεί, όπως διαδιδόταν τις τελευταίες ώρες. Ο κατηγορούμενος, σύμφωνα με δημοσιογραφικές πληροφορίες, δεν έχει αλλάξει στάση και κρατά το στόμα του κλειστό. Δεν μιλάει και αρνείται ότι έχει την οποιαδήποτε εμπλοκή στη δολοφονία της 27χρονης Αναστάζια. Νωρίτερα, σύμφωνα με ρεπορτάζ του Γιώργου Σόμπολου και της ATHENS VOICE, ολοκληρώθηκαν οι εργαστηριακές αναλύσεις από το DNA που ελήφθη από τη σορό της Αναστάζια, δίχως όμως κάποιο αποτέλεσμα. Το γενετικό υλικό έχει υποστεί αλλοιώσεις, από πολλούς παράγοντες, καθιστώντας το ουσιαστικά «άχρηστο» κατά την ανάλυσή του. Κλιματικές συνθήκες, κυρίως οι υψηλές θερμοκρασίες και η υγρασία, εξωγενείς παράγοντες όπως η μέθοδος ταφής και τα αντικείμενα που χρησιμοποιήθηκαν για την κάλυψη της, αλλοίωσαν το γενετικό υλικό της 27χρονης με αποτέλεσμα να μην μπορεί να προσφέρει επιπλέον στοιχεία στους αστυνομικούς. Αυτό βέβαια, δεν αλλάζει τίποτε ως προς το εάν ο 32χρονος είναι ο δράστης της δολοφονίας της νεαρής Πολωνής, ανέφεραν αστυνομικοί που χειρίζονται την υπόθεση. Υπάρχει πληθώρα ευρημάτων που επιβεβαιώνουν το ποιος την οδήγησε στον θάνατο, ενώ αναμένονται τα ιατροδικαστικά αποτελέσματα των εξετάσεων στις οποίες έχει προχωρήσει ο ιατροδικαστής Ρόδου Παναγιώτης Κοτρέτσος. Ήταν πιθανό να μην έχουμε αποτελέσματα, ανέφερε με νόημα αστυνομικός που συμμετέχει στις έρευνες, αφού η σορός ήταν εκτεθειμένη επί έξι ημέρες σε υψηλές θερμοκρασίες. «Βέβαια, δεν έχουν ολοκληρωθεί όλες οι εξετάσεις, αναμένουμε και άλλα αποτελέσματα τα οποία ίσως μας δώσουν το κάτι παραπάνω μόλις ολοκληρωθούν. Τα στοιχεία πάντως που διαθέτουμε, είναι επαρκή για την καταδίκη του 32χρονου», ανέφερε με νόημα ο αστυνομικός.",https://www.athensvoice.gr/images/1074x600/1/jpg/files/2023-06-23/main_fe3fe44246411d09bc1a4e318612166d.jpg,2023,6,23
https://www.athensvoice.gr/epikairotita/ellada/805801/gunaikoktonia-stin-ko-xespa-i-mitera-tis-elenis-topaloudi-gia-tin-anastazia/,Ξεσπά η μητέρα της Ελένης Τοπαλούδη για την Αναστάζια: «Δεν ντρεπόμαστε»,2023-06-20,12:54:22,Ελλαδα,Newsroom,Γυναικοκτονία στην Κω: Η μητέρα της Ελένης Τοπαλούδη μίλησε για την άγρια δολοφονία της 27χρονης Αναστάζια,Η Κούλα Αρμουτίδου μίλησε για το έγκλημα στην Κω,"Την οργή και το σοκ της για τη δολοφονία της 27χρονης Αναστάζια στην Κω εξέφρασε η μητέρα της Ελένης Τοπαλούδη. Οι ομοιότητες των δύο υποθέσεων έφεραν μνήμες από την αποτρόπαιη γυναικοκτονία της κόρης της στην Κούλα Αρμουτίδου, η οποία δήλωσε χαρακτηριστικά ότι «θα πάρω ένα τουφέκι και θα αρχίσω να διαλύω μυαλά». «Εχω γίνει λιώμα», είπε η μητέρα της Ελένης Τοπαλούδη, Κούλα Αρμουτίδου μιλώντας στον ΑΝΤ1. Και πρόσθεσε: « Η ψυχή μου έγινε κατάμαυρη, μας ξύνουν τις πληγές κάθε τόσο. Να δολοφονήσουν το παιδί σου, να το βιάσουν, να το ξεγυμνώσουν, να το πετάξουν στις θάλασσες, κι από πνιγμό να ""φύγει""! Όπως έκαναν σε αυτό το κοριτσάκι το 27χρονο τώρα, το βίασαν, το πήγαν, το πέταξαν σε μαύρη σακούλα απορριμμάτων, γυμνό το κορμάκι του, σαν σκουπίδι πραγματικό και έβαλαν και από πάνω χόρτα! Και μετά εγώ θα πιστέψω στους νόμους;». «Σε ποιους νόμους να πιστέψω; Έχει κανείς το δικαίωμα να αφαιρέσει μία ανθρώπινη ζωή; 27 χρονών κορίτσι σαν τα κρύα τα νερά, να το στραγγαλίσουν και να το σκοτώσουν και να το πετάξουν σαν σκουπίδι μέσα σε μία σακούλα απορριμμάτων; Δεν ντρεπόμαστε! Παραδειγματική τιμωρία σε τέτοια ειδεχθή εγκλήματα, και τα ισόβια να είναι πραγματικά ισόβια. Το λέω από το 2018, από την πρώτη στιγμή. Το σύστημά μας δεν είναι τιμωρητικό, πρέπει να είναι τιμωρητικό. Να μπουν και να μην ξαναβγούν. Εγώ αυτό θέλω γι’ αυτούς τους δολοφόνους ως μάνα της Ελένης. Πώς γίνεται να μην τιμωρούνται οι βιαστές; Πώς γίνεται να βγαίνουν έξω και να κυκλοφορούν;» κατέληξε η μητέρα της Ελένης Τοπαλούδη. ",https://www.athensvoice.gr/images/1074x600/1/jpg/files/2023-06-20/5603759.jpg,2023,6,20
https://www.athensvoice.gr/epikairotita/ellada/805742/kws-gunaikoktonya-o-dolofonos-eixe-synergo/,Δεδομένο για τις αρχές ότι ο δολοφόνος της 27χρονης Αναστάζια είχε συνεργό,2023-06-20,08:13:00,Ελλαδα,Γιώργος Σόμπολος,Κως - Γυναικοκτονία 27χρονης Αναστάζια: Εν αναμονή των εργαστηριακών εξετάσεων - Στην Πολωνία η ταφή της δολοφονημένης ξενοδοχοϋπαλλήλου,Εν αναμονή των εργαστηριακών εξετάσεων η ΕΛ.ΑΣ.,"Εν αναμονή των αποτελεσμάτων των εργαστηριακών εξετάσεων στο κινητό τηλέφωνο της 27χρονης, στη σακούλα με την οποία ο δράστης ή οι δράστες τύλιξαν το πάνω μέρος του σώματος της και σε άλλα ευρήματα, βρίσκονται οι αστυνομικοί του τμήματος Ανθρωποκτονιών της Ασφάλειας Αττικής που παραμένουν στην Κω. Στόχος τους, είναι να κλείσουν το κεφάλαιο «δολοφόνος» της 27χρονης Αναστάζια, ο οποίος προς το παρόν, παραμένει άγνωστος. Ο 32χρονος εξακολουθεί να κατηγορείται για την αρπαγή της νεαρής Πολωνής, ενώ αύριο, Τετάρτη, αναμένεται να οδηγηθεί ενώπιον του ανακριτή, προκειμένου να απολογηθεί. Ο ίδιος, προς το παρόν, παραμένει σταθερός στις κουβέντες του, αρνείται ότι σκότωσε την 27χρονη, ωστόσο δεν μπορεί να καλύψει τα κενά που προκύπτουν από τις έρευνες των αστυνομικών. Είναι εμφανές, αναφέρουν οι αστυνομικοί πως ο 32χρονος, κάτι κρύβει, ενώ η έρευνα σε βάρος του διευρύνεται, καθώς ερευνάται για συμμετοχή σε κύκλωμα διακίνησης ναρκωτικών και άλλες έκνομες ενέργειες στο νησί. Νωρίτερα σήμερα το πρωί, η μητέρα της 27χρονης και ο σύντροφος της Αναστάζια, πέρασαν για μια ακόμη φορά το κατώφλι του εισαγγελέα και του ανακριτή. Ενημερώθηκαν για τις τελευταίες εξελίξεις, ενώ συζήτησαν για το θέμα της ταφής της 27χρονης. Το πράσινο φως για να φύγει η σορός της 27χρονης Αναστάζια προκειμένου να ταφεί στην πατρίδα της, έλαβε η μητέρα της και ο σύντροφος της. Οι δυο τους, αναμένεται να φύγουν τις επόμενες ώρες για την Πολωνία, όπου οι αντιδράσεις για το φονικό δεν έχουν κοπάσει. Υπενθυμίζεται ότι τόσο ο Πρωθυπουργός της χώρας, όσο και άλλα υψηλόβαθμα στελέχη της κυβέρνησης, ζητούν από τις ελληνικές αρχές να εκδώσουν στη χώρα τους τον 32χρονο προκειμένου να δικαστεί εκεί. Κάτι βέβαια που δεν μπορεί να συμβεί, αφού η δολοφονία διεπράχθη σε ελληνικό έδαφος και συνεπώς, θα δικαστεί και θα κριθεί από τις αρχές της Κω. Ο ιατροδικαστής Ρόδου, Παναγιώτης Κοτρέτσος, που χθες το μεσημέρι διενήργησε τη νεκροτομή στη σορό της 27χρονης, εντόπισε μια σειρά ευρημάτων που οδήγησαν στο συμπέρασμα κατ’ αρχήν ότι πρόκειται για ξεκάθαρη δολοφονία. Φαίνεται ότι ο θάνατος ήταν ασφυκτικός, ενώ διαπίστωσε προθανάτια και μεταναθανάτια χτυπήματα και εκδορές. Αυτά τα ευρήματα συν κάποια άλλα που δεν έχει ανακοινώσει αφού αποτελούν αντικείμενο αστυνομικής έρευνες, ειδικά σε ένα κρίσιμο σημείο όπως αυτό που διανύεται, οκτώ ημέρες μετά τη δολοφονία της 27χρονης Αναστάζια, σε συνδυασμό με τα αποτελέσματα των εργαστηριακών εξετάσεων στα ευρήματα από τον τόπο του εγκλήματος, εκτιμάται ότι θα οδηγήσουν στον δολοφόνο και τους συνεργούς του. Για τους έμπειρους αστυνομικούς, είναι δεδομένο πως ο άνθρωπος αυτός προφανώς είχε συνεργό. Βέβαια, έχει συμβεί κατά το παρελθόν σε παρόμοια περιστατικά να έχει υπάρξει ένας δράστης, πλην όμως εδώ υπάρχουν ενδείξεις πως πιθανόν να συμμετείχε τουλάχιστον ένα ακόμη άτομο. Διαβάστε περισσότερα για τη γυναικοκτονία της 27χρονης στην Κω",https://www.athensvoice.gr/images/1074x600/jpg/files/2023-06-18/kos-exafanisi-erevnes.jpg,2023,6,20
https://www.athensvoice.gr/epikairotita/ellada/805736/kos-gunaikoktonia-peistiria-tha-mas-dosoun-ton-dolofono/,Γρ. Λέων: Πειστήρια και σημεία από τη σορό της 27χρονης στην Κω θα «δείξουν» τον δολοφόνο,2023-06-20,07:29:08,Ελλαδα,Newsroom,Κως - Γυναικοκτονία: Ο Γρηγόρης Λέων για τη δολοφονία της 27χρονης και τα στοιχεία για τους δράστες,"«Όταν μια σορός βρίσκεται εκτεθειμένη, η σήψη έρχεται πολύ πιο γρήγορα», σημειώνει ο ιατροδικαστής","Θάνατο από ασφυξία επιβεβαίωσε ο ιατροδικαστής μετά την εξέταση της σορού της 27χρονης Αναστάζια, που εντοπίστηκε νεκρή την Κυριακή (18.6) στην Κω. Ο ιατροδικαστής Γρηγόρης Λέων, πρόεδρος της Ιατροδικαστής Εταιρείας, σημείωσε ότι λόγω του γεγονότος ότι η σορός εντοπίστηκε σε προχωρημένη σήψη το έργο των ιατροδικαστών είναι πιο δύσκολο. «Σε αυτές τις περιπτώσεις πράγματι υπάρχει μια αντικειμενική δυσκολία που είναι η πρόοδος της σήψης και μάλιστα πρέπει να τονίσουμε το εξής: Όταν μια σορός βρίσκεται εκτεθειμένη, η σήψη έρχεται πολύ πιο γρήγορα. Μπορώ να σας πω ακόμα και τρεις φορές πιο γρήγορα απ’ ό, τι για παράδειγμα μια σορός η οποία έχει ενταφιαστεί», δήλωσε στην ΕΡΤ ο Γρηγόρης Λέων και πρόσθεσε: «Άρα σίγουρα η αποσύνθεση είχε επέλθει σε τέτοιο βαθμό που δημιούργησε εκ των πραγμάτων δυσκολίες στον ιατροδικαστή. Βέβαια, πρέπει να πούμε ότι είναι ακόμα νωρίς, έτσι για να έχουμε την πλήρη εικόνα. Θα μου επιτρέψετε από την εμπειρία μου να προσθέσω ότι, πέρα από τις ιστολογικές εξετάσεις και οι τοξικολογικές εξετάσεις από την άτυχη κοπέλα νομίζω ότι θα μας δώσουν μια εικόνα. Μια εικόνα που πιθανά να εξηγεί και γιατί δεν έχουμε τέτοιους τραυματισμούς σοβαρούς ώστε να συνάδουν με ένα είδος εν πάση περιπτώσει ασφυκτικού θανάτου και να μπορούν να μας καθορίσουν επακριβώς τον μηχανισμό του θανάτου». «Γιατί αντιλαμβάνεστε ότι όταν για παράδειγμα σε ένα θύμα μπορεί να της έχουν χορηγηθεί ουσίες, για παράδειγμα ναρκωτικές ουσίες ή άλλες ουσίες και οι αναστολές της απέναντι σε ένα φαινόμενο βιασμού είναι πάρα πολύ περιορισμένες και προφανώς και οι αντιστάσεις είναι πάρα πολύ περιορισμένες άρα εκεί δεν αναμένουμε να δούμε τα χαρακτηριστικά σημάδια βίας, όπως θα βλέπαμε σε αντίθετη περίπτωση», δήλωσε ο Γρηγόρης Λέων. «Σημαντικό ρόλο θα παίξουν και τα πειστήρια τα οποία έχουν συλλέξει αλλά και σημεία από το σώμα της σορού τα οποία μπορούν να μας δώσουν πράγματι τον δράστη της υπόθεσης. Σας θυμίζω ότι κάνουμε δειγματοληψία κάθε φορά και από τα γεννητικά όργανα σε αυτές τις περιπτώσεις αλλά και από άλλα σημεία του σώματος, για παράδειγμα νύχια αλλά και από τα πειστήρια. Όλα αυτά θα μας δώσουν πολύτιμο γενετικό υλικό τα οποία καταρχάς θα μας δώσουν το δράστη και κατά δεύτερο λόγο πιθανά και συνεργούς. Γιατί αν υπάρχουν, όπως άκουσα, στοιχεία όπως σακούλες και άλλα πειστήρια τα οποία έχουν χρησιμοποιηθεί κατά τη μεταφορά, είναι πιθανό να βρούμε περισσότερα του ενός γενετικά υλικά, δηλαδή γενετικά υλικά που να αντιστοιχούν αφενός στο δράστη, αφετέρου συνεργούς», κατέληξε ο Γρηγόρης Λέων. Ο Πάνος Σόμπολος αναφέρθηκε σε δηλώσεις του στην ΕΡΤ στη γυναικοκτονία της 27χρονης Αναστάζια στην Κω και επεσήμανε πως «θα μιλήσουν οπωσδήποτε τα κινητά τηλέφωνα του θύματος, της άτυχης αυτής κοπέλας, του φίλου της, των όποιων γνωστών τους που είχαν επαφές τελευταία. Θα μιλήσουν επίσης στα εργαστήρια της Εγκληματολογικής Υπηρεσίας όλα όσα έχουν συλλέξει οι αστυνομικοί από τον τόπο και από τα σπίτια που έκαναν τις έρευνες». Σύμφωνα με τον κ. Σόμπολο μόλις ολοκληρωθεί η έρευνα και από τα εγκληματολογικά εργαστήρια αλλά και από την Υπηρεσία Ηλεκτρονικού Εγκλήματος που διερευνά αυτές τις υποθέσεις, θα πέσει φως στην όλη υπόθεση που όπως είπε, «θυμίζει το άλλο μεγάλο έγκλημα με την κοπέλα στη Ρόδο (την Eλένη Τοπαλούδη) που την πέταξαν, τη στραγγάλισαν, την πέταξαν την άτυχη κοπέλα στη θάλασσα». Διαβάστε περισσότερα για τη γυναικοκτονία στην Κω",https://www.athensvoice.gr/images/1074x600/1/jpg/files/2023-06-17/exafanisi_27xronis_kos2.jpg,2023,6,20
https://www.athensvoice.gr/epikairotita/politiki-oikonomia/805641/efi-ahtsioglou-zita-amesi-nomiki-katohurosi-tou-orou-gunaikoktonia/,Έφη Αχτσιόγλου: Άλλη μια γυναίκα δολοφονημένη - Άμεση νομική κατοχύρωση του όρου «γυναικοκτονία»,2023-06-19,12:35:26,Πολιτικη & Οικονομια,Newsroom,Έφη Αχτσιόγλου: Η υποψήφια βουλευτής του ΣΥΡΙΖΑ-ΠΣ ζητά την άμεση νομική κατοχύρωση του όρου «γυναικοκτονία» - Η δήλωσή της μετά το έγκλημα στην Κω.,Για το έγκλημα στην Κω και τα θύματα έμφυλης βίας μίλησε η υποψήφια βουλευτής του ΣΥΡΙΖΑ-ΠΣ,"Την άμεση νομική κατοχύρωση του όρου «γυναικοκτονία», ζητά με ανακοίνωσή της η υποψήφια βουλευτής του ΣΥΡΙΖΑ-ΠΣ, Έφη Αχτσιόγλου. Συγκεκριμένα αναφέρει: «Μετράμε άλλο ένα θύμα, άλλη μια γυναίκα δολοφονημένη. Πριν ήταν η Ελένη, μετά η Καρολάιν, η Γαρυφαλλιά, τώρα η Αναστάζια. Αυτές οι ανθρωποκτονίες, όπως και τόσες άλλες, έχουν έμφυλα, όχι φυλετικά χαρακτηριστικά. Να μην καθυστερήσει άλλο η νομική κατοχύρωση του όρου ”γυναικοκτονία”». ",https://www.athensvoice.gr/images/1074x600/jpg/files/2023-06-19/efi-axtsioglou.jpg,2023,6,19
https://www.athensvoice.gr/epikairotita/ellada/805174/oi-gunaikoktonies-kai-ta-stereotupa-pou-skotonoun/,Οι γυναικοκτονίες και τα στερεότυπα που σκοτώνουν,2023-06-15,13:11:39,Ελλαδα,Ελισάβετ Παπαδοπούλου,"Οι γυναικοκτονίες, τα στερεότυπα και οι αντιλήψεις των προηγούμενων γενεών για τις γυναίκες και τους άντρες.",Κάποτε πρέπει να τελειώνουν,"Δεν χρειάζεται να είσαι ούτε ψυχίατρος, ούτε εγκληματολόγος, ούτε να έχεις μάστερ στην κοινωνιολογία, για να αντιληφθείς ότι η συχνότητα με την οποία μας χαστουκίζει κάθε τόσο η είδηση της δολοφονίας μιας γυναίκας, από το ταίρι της, αποτελεί φαινόμενο μιας εποχής, και σχετίζεται σε ένα βαθμό με λάθος στερεότυπα. Στο συλλογικό μας ασυνείδητο, εδώ και χρόνια, είναι εγκατεστημένος ο τύπος της γυναίκας γλωσσούς, μιας γυναίκας που δεν αντέχεται και κάνει τους άντρες να θέλουν να την πνίξουν ή να την πετάξουν από το παράθυρο. Δεν είναι τυχαίο ότι ένας εκλιπών ηθοποιός, πολύ συμπαθής και αξιόλογος, προοδευτικός και ανοιχτόμυαλος, σε μια άτυχη στιγμή, χρησιμοποίησε εν είδει αστεϊσμού τη γυναικεία φλυαρία σαν αιτία του κακού. Τότε πέσαν όλοι να τον φάνε. Κακώς όμως. Προφανώς ξεχάσαμε εκείνο το «εσένα δεν θα σε πάρει κανένας, τέτοια γλωσσού που είσαι» που εκστόμιζαν όχι οι πατεράδες μας, αλλά οι μανάδες μας, για σωφρονισμό προς τα κορίτσια τους, μελλοντικές γυναίκες. Το στερεότυπο είναι ότι οι γυναίκες δεν βγάζουν γλώσσα στους άντρες. Κι επειδή έλκουμε σε μεγάλο βαθμό τις συνιστώσες της γυναικείας συμπεριφοράς από την Ανατολή, ας ρίξουμε μια ματιά στη λογοτεχνία που γράφτηκε από γυναίκες, με προεξέχουσα περίπτωση τις «Μάγισσες της Σμύρνης» που έγινε μπεστ σέλερ, στο οποίο όλες οι έξυπνες και φιλόδοξες γυναίκες δεν χρησιμοποίησαν ανοιχτά τα ταλέντα τους, δεν κοίταξαν κατά πρόσωπο τους άντρες, παρά τους επιβλήθηκαν με κόλπα και μαγγανίες, ψευδόμενες και συνωμοτώντας. Δεν είναι τυχαίο που τις φαρμακερές γυναίκες τις ονόμαζαν φίδια. Στην ελληνική κοινωνία, μπορεί σήμερα μέσα στα σπίτια να λένε για ένα κορίτσι που έχει γλώσσα κοφτερή «αυτήν θα την κάνουμε δικηγόρο», όμως την ίδια στιγμή μόλις το κορίτσι γίνει δικηγόρος, την προτρέπει το οικογενειακό περιβάλλον, με προεξέχουσα τη μάνα, να βρει μια θέση με ωράριο, επειδή «αύριο, μεθαύριο θα κάνεις παιδιά και πώς θα τα μεγαλώσεις». Η ίδια προτροπή αντίστοιχα δεν υπάρχει για τον συνάδελφο ή σύζυγό της δικηγόρο. Ας μη γελιόμαστε, θα πάρει χρόνια να ξεριζωθεί εκείνο το «η γυναίκα μεγαλώνει τα παιδιά, ο άντρας φέρνει τα λεφτά». Η δολοφονία στην Καβάλα της πετυχημένης επαγγελματικά  φαρμακοποιού μάς απέδειξε ότι ο σύζυγος, που δεν κατάφερε να σταθεί ισότιμα απέναντί της, ή απέναντι στην κοινωνία, καθώς δεν έφερνε λεφτά, όντας ο ίδιος άνεργος, αποφάσισε να φέρει με τον δικό του τα πράγματα στη θέση τους. Επιπλέον εδώ και χρόνια οι γυναίκες υποδαύλιζαν την αντρική υπεροχή έναντι του εαυτού τους, αποφεύγοντας να τους κάνουν υποδείξεις, όπως δικαιωματικά τους έκαναν εκείνοι. Δόθηκε το δικαίωμα στους άντρες να γίνονται θηρία στις υποδείξεις των γυναικών. Και επιβλήθηκε κοινωνικά η υποχρέωση στις γυναίκες να μαζεύονται, όταν οι άντρες γίνονται θηρία. «Μην τον κουρδίζεις» συμβούλευε η μάνα την κόρη. «Κάνε λίγο πίσω, άντρας είναι», ήταν επίσης η μητρική συμβουλή σε περίπτωση διαφωνίας. Κι έτσι φτάσαμε στη δολοφονία της Γαρυφαλλιάς στη Φολέγανδρο. Ο άντρας που τη δολοφόνησε απολογούμενος είπε ότι ο καβγάς ξεκίνησε επειδή εκείνη επέμενε για το ποιον δρόμο έπρεπε να πάρουν. Τόσο απλά το θυμικό ενός άντρα εξεγείρεται. Υπάρχει ένα ανέκδοτο σχετικό που ρωτάει «γιατί χρειάζονται εκατομμύρια σπερματοζωάρια, για να γονιμοποιήσουν ένα και μόνο ωάριο» και η απάντηση είναι: «επειδή κανένα δεν καταδέχεται να ρωτήσει το δρόμο». Στερεότυπο κι αυτό, εννοείται. Όταν τα παιδιά μου ήταν μικρά, άκουγα στο πάρκο μανάδες που αποκαλούσαν τα μικρά τους αγόρια «άντρα μου». Η λέξη άντρας φούσκωνε στο στόμα τους, σαν μια υπερτροφία της ίδιας τους της γέννας. Αυτό για να μη ρίχνουμε το βάρος μόνο στους άντρες. Είναι οι γυναίκες που διατήρησαν μέσα στους αιώνες τα προνόμια των ανδρών, πριονίζοντας μεθοδικά τα δικά τους. Το «πού πας, παιδί μου, ντυμένη έτσι, θα σε βιάσουν» συντηρεί επίσης ένα στερεότυπο. Το στερεότυπο ότι τα κορίτσια φταίνε όταν βιάζονται, κακοποιούνται, δολοφονούνται. Κι όμως όσοι ξεστομίζουν αυτή τη φράση δεν απορούν που μέχρι τώρα κανένας άντρας δεν βιάστηκε επειδή έβγαλε τη μπλούζα που φορούσε ακόμα και σε ώρα εργασίας (βλέπε υδραυλικός, οικοδόμος κ.λπ.), ούτε επειδή φορούσε κοντό σορτσάκι. Καμιά γυναίκα δεν του όρμηξε επειδή της γυάλισαν τα μπράτσα ή οι κοιλιακοί του. Αντίθετα οι άντρες ορμούν. Μόλις του γυαλίσουν τα στήθια, οι μηροί, τα οπίσθια. Και οι γυναίκες-μανάδες εμμέσως τους δικαιολογούμε με εκείνο το «μην τα βγάζεις όλα στη φόρα, δεν βλέπεις τι γίνεται», εννοώντας τους βιασμούς. Το στερεότυπο αυτό, του κοριτσιού που ευθύνεται για το βιασμό του, είναι συμμέτοχο στο έγκλημα της Ρόδου, με θύμα την Τοπαλούδη. Το κορίτσι ήταν στον πάνω όροφο. Η γυναίκα-γιαγιά του δολοφόνου στον κάτω. Προφανώς άκουγε τις οιμωγές, τη φασαρία, όμως σύμφωνα με το παλιακό στερεότυπο που κουβαλούσε στο κεφάλι της δεν ανακατεύτηκε, πιθανόν να σκέφτηκε κιόλας «τα ‘θελε και τα 'παθε», όπως δυστυχώς σκέφτονται πολλές γυναίκες της προηγούμενης γενιάς. Για να είμαστε δίκαιοι, αυτό προφανώς το σκέφτηκε, αν το σκέφτηκε, πριν μάθει ότι η κακοποίηση εξελίχθηκε σε δολοφονία. Κάποτε σε μια δίκη όπου αυτοκίνητο ανέκοψε την πορεία μιας μηχανής με αποτέλεσμα να συγκρουστούν, ο οδηγός του αυτοκινήτου απολογούμενος είπε, νόμισα ότι προλάβαινα. Ο πολύ εύστοχος εισαγγελέας του απάντησε από την έδρα: «Αν στη θέση της μηχανής ερχόταν νταλίκα, πάλι θα νόμιζες ότι προλάβαινες;» Η απάντηση είναι όχι, και την ξέρουμε όλοι. Το γράφω αυτό επειδή έχει επικρατήσει η άποψη ότι εκ φύσεως οι άντρες είναι ασυγκράτητοι. Όχι, δεν είναι έτσι. Οι άντρες ξέρουν ότι τους παίρνει. Υπερτερούν σε σωματική ισχύ από τις γυναίκες. Σε έναν κλειστό χώρο οι γυναίκες είναι στο έλεός τους, όπως η μηχανή ήταν το έλεος του αυτοκινήτου στο παράδειγμά μας. Αν οι γυναίκες ήταν σωματικά πιο εύρωστες από τους άντρες, προφανώς οι άντρες θα ήταν σε θέση να ελέγξουν τις ορμές τους καλύτερα. Ας μην τα ισοπεδώνουμε όλα, λοιπόν. Το «πού πας, παιδί μου, ντυμένη έτσι, θα σε βιάσουν» κάποτε πρέπει να τελειώνει. Το «η γυναίκα μεγαλώνει τα παιδιά, ο άντρας φέρνει τα λεφτά να τελειώνει επίσης». Τα λεφτά τα φέρνει όποιος έχει καλύτερη δουλειά. Το «μην τον κουρδίζεις» πρέπει να σταματήσει. Οι άντρες δεν είναι ωρολογιακές βόμβες. «Το εσένα ποιος θα σε πάρει τέτοια γλωσσού που είσαι» να κλειδαμπαρωθεί στα χρόνια της φεουδαρχίας όπου οι γυναίκες εκλιπαρούσαν κάποιον να τις παντρευτεί. Τα φύλα, όπως και όλα τα ανθρώπινα πλάσματα, μόνο έναν τρόπο έχουν για να πάψουν να είναι αντίπαλοι. Την κατανόηση. Το γιατί εγώ κι όχι εσύ. Το γιατί εσύ κι όχι εγώ. Έξω από αρχηγιλίκια και ετικέτες.",https://www.athensvoice.gr/images/1074x600/jpg/files/2023-06-15/ginaikoktonies-kai-stereotipa-pou-skotonoun.jpg,2023,6,15
https://www.athensvoice.gr/epikairotita/ellada/804157/nea-makri-par-oligon-gunaikoktonos-ehei-tabourothei-sto-spiti-me-karabina/,Νέα Μάκρη: Παρ' ολίγον γυναικοκτόνος έχει ταμπουρωθεί στο σπίτι με καραμπίνα,2023-06-07,22:49:48,Ελλαδα,Γιώργος Σόμπολος,Νέα Μάκρη: Παρ' ολίγον γυναικοκτόνος έχει ταμπουρωθεί στο σπίτι με καραμπίνα,Σε εξέλιξη οι διαπραγματεύσεις - θρίλερ με την αστυνομία,"Σε συναγερμό έχουν τεθεί οι αστυνομικοί στην Νέα Μάκρη καθώς αυτή την ώρα ένας άνδρας έχει ταμπουρωθεί στο σπίτι του με κυνηγετική καραμπίνα, αφού προηγουμένως ξυλοκόπησε την σύζυγο του. Ειδικός διαπραγματευτής βρίσκεται στο σημείο προκειμένου να συνεννοηθεί με τον άνδρα και να τον πείσει να παραδοθεί. Σύμφωνα με τις πρώτες πληροφορίες, ο άνδρας χτύπησε με αλυσίδα την σύζυγο του και εν συνεχεία απειλούσε να την σκοτώσει με την καραμπίνα του. Γείτονες στην οδό Τζορτζ Κένεντι στη Νέα Μάκρη, κάλεσαν το ""100"" και αυτή την ώρα, βρίσκεται σε εξέλιξη μεγάλη επιχείρηση της αστυνομίας για την διάσωση της γυναίκας και τη σύλληψη του συζύγου της.",https://www.athensvoice.gr/images/1074x600/1/jpg/files/2023-06-08/astynomia-neamakri.jpg,2023,6,7
https://www.athensvoice.gr/epikairotita/ellada/803529/babis-anagnostopoulos-panellinies-2023-o-gunaikoktonos-edose-exetaseis-thema-i-via-kata-ton-gunaikon/,Ο Μπάμπης Αναγνωστόπουλος έδωσε Πανελλήνιες και έγραψε για τη βία κατά των γυναικών,2023-06-02,10:58:00,Ελλαδα,Newsroom,Μπάμπης Αναγνωστόπουλος - Πανελλήνιες 2023: Η βία κατά των γυναικών το θέμα - Υποψήφιος ο δολοφόνος της Καρολάιν Κράουτς,Τα θέματα που «έπεσαν» και η δίκη στο Εφετείο για τη δολοφονία της Καρολάιν Κράουτς,"Ο Μπάμπης Αναγνωστόπουλος έδωσε σήμερα (2.6) μέσα από τις φυλακές όπου κρατείται εξετάσεις. Ο δολοφόνος της Καρολάιν Κράουτς έδωσε το πρώτο του μάθημα στις Πανελλήνιες 2023 και απάντησε στα θέματα για τη βία κατά των γυναικών, που «έπεσαν» φέτος στο μάθημα της Νεοελληνικής Γλώσσας και Λογοτεχνίας. Παρότι οι αρχικές πληροφορίες τον ήθελαν να μη δίνει τελικά Πανελλήνιες λόγω της παραμονής του στην Αθήνα και τις Φυλακές Κορυδαλλού για τις ανάγκες της εκδίκασης της υπόθεσής του στο Εφετείο, το βράδυ της Πέμπτης (1.6) αποφασίστηκε η έκτακτη μεταγωγή του στις φυλακές Μαλανδρίνου. Ο Μπάμπης Αναγνωστόπουλος έχει ομολογήσει ότι δολοφόνησε την 20χρονη σύζυγό του Καρολάιν Κράουτς και σκότωσε το σκυλί της οικογένειάς τους στο σπίτι τους στα Γλυκά Νερά. Ο καταδικασμένος πιλότος έχει ως στόχο τη Νομική Αθηνών. Ως ένα χειριστικό άτομο «που πάσχει από αντικειμενική ναρκισσιστική διαταραχή προσωπικότητας» περιέγραψε στην κατάθεση της στο Μικτό Ορκωτό Εφετείο η ψυχίατρος, τεχνική σύμβουλος της οικογένειας Κράουτς, Άλκηστις Ηγουμενάκη, τον κατηγορούμενο για τη δολοφονία της Καρολάιν Μπάμπη Αναγνωστόπουλο. Έχοντας μελετήσει δεκάδες στοιχεία μεταξύ των οποίων και το ημερολόγιο της Καρολάιν και μετά από συνεντεύξεις με τη μητέρα του θύματος, η ψυχίατρος κατέθεσε στο δικαστήριο την άποψη που έχει σχηματίσει για τον 35χρονο πιλότο, με τον οποίον, όπως είπε, δεν έχει έλθει σε επαφή. Η μάρτυρας αναφερόμενη σε χειριστική προσωπικότητα, επικαλέστηκε στο δικαστήριο την επιστολή που έστειλε, μέσω του πατέρα του, στη μητέρα της Καρολάιν μετά την καταδίκη του σε ισόβια στον πρώτο βαθμό. «Σε αυτό το γράμμα φαίνεται πόσο απόλυτα χειριστικός είναι» ανέφερε η μάρτυρας, τονίζοντας πως ο κατηγορούμενος χρησιμοποιεί απέναντι στη μητέρα της γυναίκας που ο ίδιος σκότωσε, «συγκλονιστικές εκφράσεις αντιστρέφοντας την πραγματικότητα». Η μάρτυρας είπε πως ο κατηγορούμενος αναφέρει στην κ. Κράουτς φράσεις όπως «εσύ ξέρεις πόσο με αγαπούσε η Καρολάιν» και «δεν έγιναν έτσι τα πράγματα» αλλά και την καταληκτική τής επιστολής «όταν την ξαναδείς πες της πως την αγαπώ». Όπως ανέφερε στην κατάθεση της η μάρτυρας, θεωρεί ότι η Καρολάιν είχε αρχίσει να ψάχνει πώς θα φύγει από αυτόν τον γάμο. Επικαλούμενη μάλιστα τη φράση από το ημερολόγιο του θύματος «δεν θα με αφήσει να φύγω έτσι» κατέθεσε: «Το ""έτσι"" που χρησιμοποιεί η Καρολάιν στο ημερολόγιο της δεν είναι τυχαίο. Το ""έτσι"" εμένα κάτι μου λέει. Ήξερε πως δεν θα φύγει χωρίς επιπτώσεις. Πάλευε αυτή η κοπέλα. Ήταν συγχυσμένη αλλά ήθελε να παραμείνει σε ένα όνειρο που είχε επιλέξει να ζήσει...» Η κ. Ηγουμενάκη είπε επίσης ότι στην περίπτωση του κατηγορούμενου λείπει εντελώς οποιαδήποτε ενσυναίσθηση. «Απέναντι στο παιδί του που σκοτώνει τη μάνα του την περίοδο που το θηλάζει. Το παίρνει στην κηδεία να βλέπει τη μητέρα του στο φέρετρο με 40 βαθμούς. Αυτά δεν τα κάνει ένας άνθρωπος που αγαπάει το παιδί του… Λείπει κάθε συναίσθημα απέναντι στο σκυλάκι που το σκοτώνει… Ο νάρκισσος έχει μια υπεροψία, είμαι εγώ ο καλός, ο ευγενικός, ο αρεστός. Είναι το ""Εγώ"" παρά πολύ έντονο: Όλα είναι κτήμα μας: Η γυναίκα μας, ο σκύλος μας. Ενεργεί αδιαφορώντας για τα συναισθήματα των άλλων». Η υπεράσπιση του Μπάμπη Αναγνωστόπουλου ζήτησε να διενεργηθεί ψυχιατρική πραγματογνωμοσύνη στον κατηγορούμενο και να κληθεί να καταθέσει ο πατέρας του θύματος. Ο εισαγγελέας αλλά και το δικαστήριο επιφυλάχθηκαν. Στο δικαστήριο κατέθεσε και η φίλη, από την εφηβεία τους, της Καρολάιν Κράουτς, Θεώνη Αγγελακοπούλου. Η μάρτυρας συνάντησε για τελευταία φορά την φίλης της στις 10 Μαΐου 2021, μία ημέρα πριν το έγκλημα. «Μου έστειλε μήνυμα το πρωί ότι είναι στο πάτωμα και κλαίει και ότι δεν είναι καλά. Μου είπε να βρεθούμε. Βρεθήκαμε στο Παγκράτι για φαγητό. Το ταξί που την έφερε το οδηγούσε φίλος τού κατηγορούμενου. Μου είπε πως είναι πιεσμένη με το κομμάτι του σπιτιού και του παιδιού. Και πως όλο αυτό δεν της προκαλούσε ευχαρίστηση. Ήταν κάτι που θα ήθελε να είναι διαφορετικό, να έχει λιγότερες πιέσεις» τόνισε η μάρτυρας. Πρόεδρος: Εμφανίστηκε και ο κατηγορούμενος εκεί;
Μάρτυρας: Ναι απρόσκλητος. Απρόσμενα εμφανίστηκε. Η Καρολάιν έδειξε να εκπλήσσεται αρνητικά. Ότι δεν το περίμενε και δεν της άρεσε: έκανε ένα μορφασμό δυσφορίας σε μένα. Είχε ξανασυμβεί κάτι ανάλογο: Μία φορά είχαμε βρεθεί σπίτι μου. Ξέραμε ότι θα ερχόταν να την πάρει αλλά εντελώς απρόσκλητα ήρθε μέσα στο σπίτι μου και κάθισε και ένιωσε και πολύ άνετα στον χώρο. Μου είχε κάνει εντύπωση.
Εισαγγελέας: Σε όλες τις φορές που βρισκόσασταν ερχόταν ο κ. κατηγορούμενος;
Μάρτυρας: Ναι.
Πρόεδρος: Σας είχε πει ότι σκέφτεται να βγει από σχέση της;
Μάρτυρας: Όχι.

 Κατάθεση έδωσε και ο αστυνομικός Νικόλαος Σχισμένος που είχε βρεθεί στον τόπο του εγκλήματος. Ο μάρτυρας είπε πως καταλυτικό ρόλο στην υπόθεση έπαιξε το κινητό τού κατηγορούμενου που ζητήθηκε αφού πλέον η αστυνομικές Αρχές είχαν αποκλείσει την ληστεία. «Το κινητό τού κατηγορούμενου έπαιξε καταλυτικό ρόλο καθώς μέσω εφαρμογής health που είχε, είδαμε ότι στον χρόνο μετά τον θάνατο της Καρολάιν υπήρχε κίνηση ενώ ο ίδιος υποτίθεται ήταν δεμένος και φιμωμένος». Νωρίτερα κατά την εξέταση της από την υπεράσπιση, η γειτόνισσα του ζευγαριού στα Γλυκά Νερά Αγγελική Γερολυμάτου είπε πως της είχε κάνει εντύπωση ότι «ο κατηγορούμενος μιλούσε και για λογαριασμό της Καρολάιν. Της κρατούσε το γόνατο και έλεγε π.χ. ""εμείς θα κάνουμε αυτό"". Μου είχε κάνει αρνητική εντύπωση αυτό». Όπως είπε «όταν μιλούσε ο Αναγνωστόπουλος η Καρολάιν σιωπούσε». Κατά την έναρξη της χθεσινής συνεδρίασης, ο πρόεδρος του Μικτού Ορκωτού Εφετείου, εξέφρασε την έντονη δυσαρέσκειά του για την προηγούμενη διακοπή της δίκης, λόγω κωλυμάτων των συνηγόρων υπεράσπισης: «Όταν δίνουμε διακοπή για μία δικάσιμο και υπάρχει ένα κώλυμα θα πρέπει να προαναγγέλλεται, διαφορετικά οδηγούμαστε σε διακοπές και γίνονται αρνητικά σχόλια σε βάρος της Δικαιοσύνης και δημιουργούνται προβλήματα στους άλλους παράγοντες της δίκης» τόνισε σε αυστηρό ύφος.",https://www.athensvoice.gr/images/1074x600/jpg/files/2022-09-07/mpampis_anagnostopoulos.jpg,2023,6,2
https://www.athensvoice.gr/epikairotita/ellada/802707/gunaikoktonia-sti-halkidiki-nea-heirourgeia-gia-ton-8hrono-sto-pleuro-i-giagia-tou/,Νέα χειρουργεία για τον 8χρονο που τραυματίστηκε όταν ο πατέρας του σκότωσε τη μητέρα του στη Χαλκιδική,2023-05-27,08:47:00,Ελλαδα,Newsroom,Γυναικοκτονία στη Χαλκιδική: Νέα χειρουργεία για τον 8χρονο - Στο πλευρό η γιαγιά του - Η κατάσταση της υγείας του,Στο πλευρό του η γιαγιά και η αδελφή του,"Σε νέα χειρουργεία θα υποβληθεί το επόμενο διάστημα το 8χρονο αγόρι που τραυματίστηκε όταν ο πατέρας του σκότωσε τη μητέρα του και στη συνέχεια έδωσε τέλος στη ζωή του σε περιοχή της Χαλκιδικής. Όπως είναι γνωστό, το βράδυ της Πέμπτης (25.5) οι γιατροί στο «Ιπποκράτειο» Νοσοκομείο Θεσσαλονίκης αποσωλήνωσαν το 8χρονο παιδί έπειτα από πέντε ημέρες νοσηλείας στη ΜΕΘ Παίδων. Σύμφωνα με τον διευθυντή της Παιδοχειρουργικής Κλινικής του Ιπποκράτειου, Γεώργιο Τσικόπουλο τα πράγματα σε γενικές γραμμές είναι καλά «δηλαδή το παιδί είναι σταθερό και έχει πλήρη επαφή με το περιβάλλον». «Είμαστε χαρούμενοι γιατί έχουμε το παιδάκι δίπλα μας. Έφυγε από τη ΜΕΘ και είναι στην παιδοχειρουργική. Συνεχώς κοντά του είναι η γιαγιά του. Δεν κινδυνεύει πλέον αλλά έχει ένα πρόβλημα στο χέρι, όπου θα γίνει ένα ακόμη χειρουργείο την Τρίτη το πρωί. Εάν όλα πάνε καλά τότε θα κάνουμε ένα μεγάλο χειρουργείο την επόμενη εβδομάδα στην αποκατάσταση του νεύρου. Εάν δεν πετύχει θα έχει προβλήματα στη λειτουργία του χεριού. Έως τότε θα είναι εδώ το παιδί. Επικοινωνεί, ήρθε η αδελφή του χθες. Έχει ψυχολογική υποστήριξη αλλά τον βοηθούν και οι συγγενείς», δήλωσε ο διευθυντής της Παιδοχειρουργικής Κλινικής του Ιπποκρατείου.",https://www.athensvoice.gr/images/1074x600/jpg/files/2023-05-27/ippokrateio_thessalonikis.jpg,2023,5,27
https://www.athensvoice.gr/epikairotita/ellada/802561/gunaikoktonia-sti-halkidiki-aposolinothike-to-8hrono-agoraki/,Αποσωληνώθηκε ο 8χρονος που τραυματίστηκε κατά τη γυναικοκτονία στη Χαλκιδική,2023-05-26,08:57:00,Ελλαδα,Newsroom,Γυναικοκτονία στη Χαλκιδική: Αποσωλήνωση του 8χρονου μετά τα χειρουργεία - Ο τραυματισμός του στο χέρι από τα σκάγια της καραμπίνας,Πληροφορίες ότι ζήτησε να μάθει τι έχει συμβεί,"Αποσωληνώθηκε το 8 ετών αγοράκι που είχε τραυματιστεί από τα σκάγια της καραμπίνας με την οποία ο πατέρας του δολοφόνησε τη 39χρονη μητέρσα και στη συνέχεια έδωσε τέλος στη ζωή του στην περιοχή της Στρατονίκης στη Χαλκιδική. Σύμφωνα με την ΕΡΤ, οι γιατροί έπειτα από πέντε ημέρες νοσηλείας στη ΜΕΘ Παίδων του νοσοκομείου Παπανικολάου κατάφεραν να αποσωληνώσουν τον 8χρονο που βρέθηκε στην αγκαλιά της μητέρας του, λίγες ώρες μετά τη δολοφονία της. Το παιδί παραμένει στη μονάδα εντατικής θεραπείας και θα εξεταστεί εκ νέου για να διαπιστωθεί η κατάσταση της υγείας του και σήμερα. Στη συνέχεια αναμένεται να μεταφερθεί σε τμήμα της παιδοχειρουργικής. Ο 8χρονος μπορεί να επικοινωνήσει και ζήτησε να μάθει τι έχει συμβεί, καθώς και να δει αγαπημένα του πρόσωπα. Από την πρώτη στιγμή στο πλευρό του υπάρχουν ψυχολόγοι.",https://www.athensvoice.gr/images/1074x600/2/jpg/files/2023-05-22/ippokrateio_nosokomeio_thessaloniki.jpg,2023,5,26
https://www.athensvoice.gr/epikairotita/ellada/793262/gunaikoktonia-stin-pafo-arneitai-kathe-katigoria-o-30hronos-upoptos/,Αρνείται κάθε κατηγορία ο 30χρονος ύποπτος για τη γυναικοκτονία στην Πάφο,2023-03-14,08:56:00,Ελλαδα,Newsroom,"Γυναικοκτονία στην Πάφο: Ο 30χρονος ύποπτος, οι κατηγορίες, τα ευρήματα του ιατροδικαστή και οι αντιφάσεις στην κατάθεση",Τα ιατροδικαστικά ευρήματα και οι αντιφάσεις στην κατάθεσή του,"Αρνείται κάθε κατηγορία ο 30χρονος άνδρας που κατηγορείται για τη δολοφονία της 28χρονης συντρόφου του, Λέσια Μπίκοβα, στην Πέτρα του Ρωμιού στην Πάφο. Η νεκροψία - νεκροτομή έδειξε ότι η γυναίκα αφού βιάστηκε, στραγγαλίστηκε και στη συνέχεια ο δράστης σκηνοθέτησε πτώση της στο γκρεμό ως συνέπεια ατυχήματος. Πληροφορίες αναφέρουν ότι η θανούσα έφερε κάταγμα στο υοειδές οστό που παραπέμπει σε στραγγαλισμό. Άλλα τραύματα φαίνεται να προκλήθηκαν πριν από τον θάνατό της. Σύμφωνα με τον «Φιλελεύθερο», έπειτα από τα ευρήματα αυτά, ο σύντροφος της Μπίκοβα, ηλικίας 30 ετών, ομογενής μόνιμος κάτοικος Κύπρου, συνελήφθη με δικαστικό ένταλμα για φόνο εκ προμελέτης. Μετά τη σύλληψη του, ο ύποπτος υποβλήθηκε σε σχετικούς ελέγχους από τους οποίους βρέθηκε θετικός σε χρήση ναρκωτικών και αλκοόλ. Όπως πληροφορούμαστε, εξετάζεται και το παρελθόν του. Και αυτό γιατί φέρεται να υπήρξε πληροφορία ότι είχε καταγγελθεί παλαιότερα για κακοποιητική συμπεριφορά σε βάρος γυναίκας. Ο ύποπτος αρνείται κάθε σχέση με τη δολοφονία της 28χρονης, εμμένοντας ότι μετά από διασκέδαση σε κέντρο αναψυχής της Πάφου μετέβησαν στην Πέτρα του Ρωμιού, όπου η 28χρονη ήθελε να φωτογραφηθεί. Εκεί συνέβη το ατύχημα, κατά τον ισχυρισμό του. Οι Αρχές, μετά τα ευρήματα των ιατροδικαστών, ωστόσο, θεωρούν δεδομένη την εγκληματική ενέργεια και συνεχίζουν τις έρευνες προς την κατεύθυνση αυτή. Μεταξύ άλλων, εξετάζεται το ενδεχόμενο ο δράστης του εγκλήματος να τέλεσε την αποτρόπαια πράξη σε άλλο χώρο και να μετέφερε την ήδη νεκρή γυναίκα στην τοποθεσία ανεύρεσης της, προκειμένου να στήσει την ιστορία που είπε στις Αρχές. Η Λέσια Μπίκοβα διαπιστώθηκε ότι ήλθε στην Κύπρο στις 6 Ιανουαρίου με άδεια επισκέπτη, λόγω και της ρωσικής εισβολής στην πατρίδα της, ωστόσο, εξετάζονται πληροφορίες για προηγούμενες επισκέψεις της στο νησί. Το πτώμα της 28χρονης εντοπίστηκε το πρωί του Σαββάτου στη θαλάσσια περιοχή της Πέτρας του Ρωμιού. Ο σύντροφος της είχε από την πρώτη στιγμή ισχυριστεί στους αστυνομικούς που ειδοποιήθηκαν και έφθασαν στη σκηνή ότι επρόκειτο για τραγικό δυστύχημα στην προσπάθεια της φίλης του να βγάλει φωτογραφίες. Είπε συγκεκριμένα ότι η 28χρονη πήγε πολύ κοντά στην άκρη του γκρεμού για να πετύχει ένα καλό πλάνο της ίδιας με το φυσικό μνημείο πίσω της και ότι έπεσε στο κενό από μεγάλο ύψος. Ο 30χρονος προσήχθη χθες ενώπιον του Επαρχιακού Δικαστηρίου Πάφου, το οποίο εξέδωσε εναντίον του διάταγμα κράτησης οκτώ ημερών μέχρι την ολοκλήρωση των αστυνομικών ερευνών για την υπόθεση φόνου εκ προμελέτης. Ο 30χρονος ενώπιον του Επαρχιακού Δικαστηρίου Πάφου, ανακρινόμενος περιέπεσε σε πολλές αντιφάσεις. Σημαντικότερη από αυτές, το σημείο που έδειχνε στους αστυνομικούς ότι έπεσε η νεαρή γυναίκα. Συγκεκριμένα, ο φίλος της και φερόμενος δράστης της δολοφονίας της, υπέδειξε τέσσερα διαφορετικά σημεία στους αστυνομικούς. Με πληροφορίες από Φιλελεύθερο και sigmalive",https://www.athensvoice.gr/images/1074x600/jpg/files/2023-03-14/kypros_gynaikoktonia_lesia.jpg,2023,3,14
https://www.athensvoice.gr/epikairotita/ellada/792339/na-mi-hathei-kamia-alli-kori-opos-i-garufallia-mou/,Αλεξάνδρα Μάκου: «Να μη χαθεί καμία άλλη κόρη όπως η Γαρυφαλλιά μου»,2023-03-08,11:07:36,Ελλαδα,Μαρία Μανωλέλη,Αλεξάνδρα Μάκου: Η μητέρα της Γαρυφαλλιάς Ψαράκου μιλάει στην Athens Voice ενάμιση χρόνο μετά τη γυναικοκτονία της κόρης της στη Φολέγανδρο,"Ενάμιση χρόνο μετά το τραγικό γεγονός της γυναικοκτονίας της Γαρυφαλλιάς Ψαράκου στη Φολέγανδρο, η μητέρα της, Αλεξάνδρα Μάκου, ανοίγει την καρδιά της","Συνάντησα την Αλεξάνδρα Μάκου σε μια χορευτική παράσταση στον φιλοπρόοδο όμιλο Υμηττού. Η χορογράφος της παράστασης Λίλα Γερολυμάτου ήταν προσωπική φίλη και γειτόνισσα της Καρολάιν Κράουτς και για αυτό τον λόγο αποφάσισε η παράσταση να είναι αφιερωμένη στα θύματα γυναικοκτονιών. Ανάμεσα στο κοινό βρισκόταν η Ελένη Κρεμαστιώτη, μητέρα της Ερατούς, και η Αλεξάνδρα Μάκου, μητέρα της Γαρυφαλλιάς, οι οποίες συγκίνησαν το κοινό με μια σύντομη ομιλία πριν την έναρξη της παράστασης. Στα λόγια τους δεν υπήρχε οργή, παρόλο που θα ήταν δικαιολογημένη, αντιθέτως μίλησαν με μεγάλη τρυφερότητα και γλυκύτητα προς όλες τις υπόλοιπες γυναίκες σχηματίζοντας μάλιστα μαζί τους μια τεράστια αγκαλιά. Τα λόγια τους δεν έβγαζαν πια πόνο για αυτό που τους είχε συμβεί αλλά μια σοφία για το τι δεν πρέπει να ξανασυμβεί καθώς και τη θέλησή τους για δράση. Όταν ζήτησα στην κυρία Μάκου να της κάνω κάποιες ερωτήσεις, η απάντησή της ήταν συγκλονιστική: «Ευχαρίστως να μιλήσω και να κάνω ό,τι μπορώ. Η Γαρυφαλλιά θα πρόσφερε στο κοινωνικό σύνολο μέσω της επιστήμης της, αν εγώ μπορώ να προσφέρω κάτι –να ενημερωθούν κάποια κορίτσια και αγόρια– τότε συνεχίζει να προσφέρει ακόμα και μέσα από εμένα». Είναι λυπηρό αλλά τις γυναίκες που μάθαμε από το αστυνομικό ρεπορτάζ με τον όρο «θύματα γυναικοκτονιών» τις αναφέρουμε με τα μικρά τους ονόματα και τον τόπο που συνέβη το έγκλημα. Πίσω από αυτό το «η Γαρυφαλιά στη Φολέγανδρο» μιλήστε μου λίγο για την προσωπικότητα αυτού του κοριτσιού, για τον χαρακτήρα της.
Για όλες αυτές τις γυναίκες που εσείς μάθατε μέσα από το αστυνομικό ρεπορτάζ και που ήταν ακόμα ένα «θέμα», για εμάς είναι οι κόρες μας, οι αδερφές μας, οι φίλες μας. Είναι γυναίκες που τους αφαιρέθηκε η ζωή. Είναι η δική μου κόρη, η Γαρυφαλλιά μου! Αυτό το κορίτσι είναι ένα δώρο Θεού για εμένα. Και δεν λέω ήταν γιατί θα είναι πάντα κοντά μου. Είμαι τόσο ευλογημένη που γέννησα ένα τέτοιο πλάσμα. Μια κοπέλα γεμάτη ζωή... περπατούσε σαν αερικό. Καλοσυνάτη, έξυπνη, χαμογελαστή. Υπέροχη κόρη και αδερφή, καλή φίλη, άξια επιστήμονας. Αν κοιτούσε κάποιος στα μάτια της θα έβλεπε μια καθαρή ψυχή και αν κοιτούσε το τεράστιο χαμόγελό της θα ένιωθε τη χαρούμενη αύρα της. Βλέπω μπροστά μου μια γυναίκα αποφασισμένη να δράσει παρά να αποδεχτεί με κατεβασμένο το κεφάλι αυτό που συνέβη στην οικογένειά της. Μερικές φορές δύσκολες καταστάσεις φανερώνουν τη δύναμη που κρύβεται μέσα μας. Ήσασταν πάντα τόσο δυναμική και δραστήρια;
Όταν μου πήραν έτσι τη Γαρυφαλλιά μου ο κόσμος μου κόπηκε στα δύο. Ακόμα και τώρα δεν μπορώ να δεχτώ αυτό που συνέβη. Είναι πολύ εγωιστικό να μιλάω για τον πόνο μου όταν εκείνη δε ζει. Επίσης εγωιστικό θα ήταν να μιλήσω για τη δύναμή μου ενώ εκείνη δεν ζει. Το μόνο που με βοηθάει να συνεχίσω είναι η υπόσχεση που της έδωσα ότι θα είμαι δίκαιη απέναντι στα αδέρφια της και πως θα συνεχίσω να είμαι η μάνα που ήμουν πάντα για όλα μου τα παιδιά. Η δύναμη που βλέπεις ίσως να είναι επειδή αυτές οι μάνες που μας πήραν τα κορίτσια μας –γιατί δεν τα «χάσαμε» αλλά μας τα «πήραν» με βίαιο τρόπο– ζούμε μέσα στο φως των παιδιών μας. Όσο παράξενο και να σου ακούγεται, αυτό συμβαίνει γιατί τα κορίτσια μας έσπειραν στην ψυχή μας έναν παράδεισο. Εγώ νιώθω τη ζεστασιά που μου έχει αφήσει το παιδί μου μέσα στην ψυχή μου και αντλώ δύναμη από αυτό. Γνωρίζω ότι με τις μητέρες των άλλων κοριτσιών - θυμάτων γυναικοκτονίας έχετε γνωριστεί και συμμετέχετε σε διάφορες δράσεις μαζί. Πώς λειτουργεί αυτή η αλληλεπίδραση; 
Δε θα ξεχάσω ποτέ εκείνο το τηλεφώνημα από τη μάνα της Ερατούς, την Ελένη, που με τρεμάμενη φωνή με πήρε να με παρηγορήσει. Αυτομάτως σε ενώνει ο πόνος. Μόνο εκείνη σε νιώθει, μόνο εκείνη ξέρει. Και μετά η Κούλα, η μάνα της Ελένης... και μετά εγώ να ψάχνω τις άλλες μητέρες όπως την Κατερίνα, τη μάνα της Ντόρας, και τόσες άλλες μάνες. Τόσες κόρες χαμένες… Και γινόμαστε μια αγκαλιά. Μια αγκαλιά που θέλει να χωρέσει όλα τα παιδιά και να τα σώσει. Να μη χαθεί καμία άλλη κόρη. Την ημέρα που σας συνάντησα ενημερώθηκα για την εκστρατεία «ΓΙΝΕ ΑΝΘΡΩΠΟΣ». Θα μπορούσατε να μου πείτε κάποιες πληροφορίες για το τι είναι αυτό;
Όλες μαζί θέλουμε να βοηθήσουμε να μην υπάρξει άλλη γυναίκα θύμα. Θέλουμε να στραφούμε ενάντια σε κάθε μορφή βίας. Έτσι έχει δημιουργηθεί ο φορέας ΓΙΝΕ ΑΝΘΡΩΠΟΣ χάρη στην Κέλλυ Ιωάννου που το οραματίστηκε μαζί μας. Είναι μια εξαίρετη νέα γυναίκα με ενσυναίσθηση και με όραμα για ένα καλύτερο αύριο και δεν θα μιλήσω για τα πτυχία της αλλά για την ανθρωπιά της. Γιατί νιώθω πως αυτό ακριβώς λείπει σήμερα, η ανθρωπιά. Χαίρομαι που μέσα από αυτό το τραγικό γεγονός γνώρισα νέους ανθρώπους, εθελοντές που στέκονται δίπλα μας και τρέχουν μαζί μας σε συνέδρια με σκοπό να ευαισθητοποιήσουμε και να ενημερώσουμε τον κόσμο Πιστεύετε πως η συσπείρωση αυτή που έχετε με τις άλλες μητέρες μπορεί να ασκήσει κάποια πίεση στην κοινή γνώμη, στα μέσα ενημέρωσης, και ως αποτέλεσμα και στις δικαστικές αποφάσεις;
Δεν θεωρώ πως μπορούμε να ασκήσουμε πίεση σε έναν ανεξάρτητο φορέα. Δεν δικάζουμε εμείς, ούτε επηρεάζουμε τα δικαστήρια. Εμείς ζητάμε μια δίκαιη δίκη. Πιστεύω πάρα πολύ στην ελληνική δικαιοσύνη και δεν ήθελα να ασκήσω καμία πίεση ποτέ. Είναι άλλος ο σκοπός της συσπείρωσής μας, δεν είναι να επηρεάσουμε κανένα δικαστήριο – δεν δικάζουμε εμείς, όπως σας είπα, δικάζουν οι δικαστές και πολύ σωστά έπραξαν. Τον Δεκέμβριο του 2022 το Μικτό Ορκωτό Δικαστήριο έκρινε ομόφωνα ένοχο τον θύτη. Αντιλαμβάνομαι ότι η απόφαση του δικαστηρίου δεν αναστρέφει το κακό, όμως νιώσατε δικαίωση σε κάποιο βαθμό;
Ο φονιάς καταδικάστηκε σε ισόβια κάθειρξη, είναι η μεγαλύτερη των ποινών. Δεν έπεισε κανένα δικαστήριο ότι δεν ήξερε τι έκανε, ούτε ότι είχε ψυχολογικά προβλήματα. Είχε πλήρη καταλογισμό ευθυνών. Το δικαστήριο τα είδε όλα. Είναι ένα αίσθημα δικαίωσης όχι μόνο για την οικογένειά μου και για εμένα αλλά για όλη την κοινωνία. Τότε ήταν η Γαρυφαλλιά μου, όμως αύριο μπορεί να είναι ένα άλλο κορίτσι, άρα λοιπόν η απόφαση αυτή αφορά έμμεσα και όλες τις γυναίκες  που εύχομαι σε καμία  τους να μη συμβεί ποτέ κακό. Βέβαια, αυτό δεν αντισταθμίζει την αδικία. Μέσα μου δεν υπάρχει δικαίωση. Δηλαδή να πω εγώ στη Γαρυφαλλιά μου που βρίσκεται κάτω από τέσσερα μάρμαρα ότι «εντάξει, παιδί μου, δικαιώθηκες»; Για αυτό λέω ότι η απόφαση αφορά όλη την κοινωνία και τις επόμενες υποθέσεις πιο πολύ από ό,τι εμάς τους ίδιους που χάσαμε τη Γαρυφαλλιά. Πέρα από την καταδικαστική απόφαση ακούσατε στο δικαστήριο κάποια συγγνώμη;
Όχι. Συγγνώμη δεν άκουσα. Δεν άκουσα καν ότι λυπούνται για τη Γαρυφαλλιά. Εδώ ο φονιάς της ισχυρίστηκε ότι δεν θυμάται τι έγινε και ότι η κόρη μου πήγε κι έπεσε μόνη της στα βράχια. Πήγα και βρήκα τη μητέρα του, έκανα εγώ το βήμα αφού δεν με προσέγγισε η ίδια, και μίλησα σε αυτή τη μάνα. Ήθελα να της πω κάτι που είχα ήδη πει δημόσια ότι δηλαδή λυπάμαι για εκείνη και δεν θα ήθελα να είμαι στη θέση της. Δεν θα ήθελα να είμαι η μάνα του φονιά. Είχαμε μία σύντομη συζήτηση και ξέρετε πού κατέληξε αυτή η κουβέντα; Κατέληξε να μου πει πως δεν σκότωσε το παιδί της τη Γαρυφαλλιά. Ο καθ’ ομολογίαν δολοφόνος, δηλαδή. Στάθηκα εκεί μπροστά της και όχι, δεν άκουσα ότι λυπάται για τη Γαρυφαλλιά που χάθηκε αλλά ότι το παιδί της δεν έκανε αυτή την πράξη. Κουκουλωμένες καταστάσεις. Είναι ολοφάνερη και η ευθύνη της οικογένειας που μεγαλώνει παιδιά με αυτό τον τρόπο. Από μεριάς μου της ευχήθηκα –επειδή έχει και μια κόρη– να μην πειράξει ποτέ κανείς ούτε μια τρίχα από τα μαλλιά της κόρης της. Αυτή την ευχή πήρε από τη μάνα της Γαρυφαλλιάς. Άρα πιστεύετε ότι υπάρχει κάποιο επαναλαμβανόμενο μοτίβο στις οικογένειες ή στις συμπεριφορές των θυτών πριν προβούν στη μοιραία πράξη – κάτι που θα μπορούσε ίσως να εντοπιστεί από κάποιον ειδικό;
Εννοείται πρέπει να ψάξουν οι ειδικοί μέσα σε αυτές τις οικογένειες να δουν γιατί κάποια άτομα γίνονται φονιάδες. Αυτό θα είναι δικαίωση για την κοινωνία, γιατί αν οι οικογένειες σταματήσουν να μεγαλώνουν φονιάδες θα σταματήσουμε να έχουμε θύματα. Δεν θα σταματήσουν με τα ισόβια αλλά με την πρόληψη. Εγώ ως μητέρα χωρίς να είμαι ειδική εντόπισα προβλήματα σε αυτή την οικογένεια, φανταστείτε πόσα στοιχεία θα μπορούσε να εντοπίσει ένας ειδικός ερευνητής. Υπάρχουν αξιόλογα νέα παιδιά που είναι εγκληματολόγοι, κοινωνιολόγοι, ψυχολόγοι και δεν αξιοποιούνται στο να ερευνήσουν βαθύτερα τις οικογένειες των θυτών. Να γίνει μια καταγραφή σε κάποιες συμπεριφορές που πιθανόν παίζουν ρόλο στη διαμόρφωση του χαρακτήρα. Τα νεαρά αγόρια που τώρα αρχίζουν να μπαίνουν σε σχέσεις και τώρα βρίσκουν τις βάσεις επικοινωνίας με το άλλο φύλο τι θα τα συμβουλεύατε;
Τα αγόρια πρέπει να καταλάβουν ότι δεν έχουν να χωρίσουν κάτι με τα κορίτσια. Ο έρωτας και η αγάπη είναι ενωτικά συναισθήματα. Αν υπάρχουν στοιχεία που σε ενώνουν με έναν άλλο άνθρωπο είναι πολύ όμορφο να δημιουργηθεί μια σχέση, αν όμως δεν υπάρχουν πολύ απλά έχεις την επιλογή να αφήσεις αυτή την κοπέλα που «δεν σου κάνει» και να προχωρήσεις. Αυτό πρέπει να το καταλάβουν όλοι, άσχετα με το αν είναι κορίτσια ή αγόρια. Οι άνθρωποι γενικά πρέπει να δείχνουν ωριμότητα και να αφήνουν μια σχέση που δεν τους καλύπτει προχωρώντας παρακάτω, όχι να βλάπτουν όποιον δεν τους ταιριάζει. Κάτι που επίσης θεωρώ σημαντικό είναι μια τάση που ξέρω ότι συμβαίνει μέσα σε παρέες. Εννοώ την τάση να κουκουλώνονται συμπεριφορές. Μπορεί κάποιος νεαρός να μη φέρεται ο ίδιος άσχημα σε μια κοπέλα αλλά να βλέπει έναν φίλο του να το κάνει αυτό και να σιωπά. Να μη δίνει τη σημασία που πρέπει και να το αντιμετωπίζει σαν κάτι μη σοβαρό. Αυτό είναι τεράστιο λάθος. Πρέπει όποιος δει άσχημη συμπεριφορά, και ας μην τον αφορά, να υποστηρίξει ακόμα και μια άγνωστη κοπέλα γιατί τελικά τον αφορά και μάλιστα πολύ. Η άγνωστη κοπέλα αύριο μπορεί να είναι η αδερφή σου ή η φίλη σου. Και δεν θα μείνω μόνο στα κορίτσια. Και για τα αγόρια το ίδιο ισχύει. Αν πέσει στην αντίληψη κάποιου ότι ένα αγόρι δέχεται κακοποιητική συμπεριφορά χρειάζεται την ίδια υποστήριξη. Βλέπετε με διαφορετική ματιά τις νέες γυναίκες πλέον, νιώθετε ότι χρειάζεται να εμψυχωθούν και να ενημερωθούν διότι στατιστικά είναι μεγάλος ο αριθμός όσων κινδυνεύουν;
Θα σου αντιστρέψω την ερώτηση και θα σου πω πως αυτό που νιώθω είναι ότι περισσότερο από το να ενημερωθούν οι γυναίκες πρέπει να γίνει κάτι άλλο. Να πάψουν να υπάρχουν αυτοί που κακοποιούν. Μιλάμε συνεχώς για το τι πρέπει να κάνουν οι γυναίκες, αν θα πρέπει να μιλάνε, αν είναι λάθος που δεν μιλάνε, αν φταίνε που δεν κατήγγειλαν όμως πάνω από όλα ΔΕΝ πρέπει να υπάρχουν κακοποιητικοί άνδρες. Αυτοί είναι το πρόβλημα. Μάλιστα είναι πολύ χειριστικοί χαρακτήρες και κάνουν τις κοπέλες να νιώθουν ότι αξίζουν την κακή συμπεριφορά που δέχονται. Δε, φταίει καμία γυναίκα για το πώς ντύνεται, για το αν μιλάει, αν σωπαίνει, αν είναι προκλητική. Ρίχνουμε εύκολα ευθύνες στις γυναίκες. Δεν βιάζει η φούστα, βιάζει ο βιαστής. Στις γυναίκες που τη στιγμή που διαβάζουν αυτή τη συνέντευξη, ζουν μέσα σε κακοποιητικές σχέσεις, θα θέλατε να πείτε κάτι;
Θα ήθελα να τους πω ότι δεν τους αξίζει αυτό. Δεν αξίζει σε καμία γυναίκα να κακοποιείται. Σε κανέναν άνθρωπο. Έχουν γίνει βήματα και υπάρχουν δομές που μπορούν να βοηθήσουν. Ακόμα και ο κρατικός μηχανισμός ξυπνάει σιγά σιγά και αντιμετωπίζει αλλιώς τις καταγγελίες. Πρέπει να φύγουν, δεν τους αξίζει να τις κακοποιεί κανένας.",https://www.athensvoice.gr/images/1074x600/jpg/files/2023-03-07/garyfallia-mama.jpg,2023,3,8
https://www.athensvoice.gr/epikairotita/ellada/787251/gunaikoktonia-sti-nikaia-stis-fulakes-tha-odigithei-o-50hronos-ti-upostirixe-stin-apologia-tou/,Στις φυλακές θα οδηγηθεί ο 50χρονος γυναικοκτόνος της Νίκαιας,2023-01-27,10:38:00,Ελλαδα,Γιώργος Σόμπολος,Στις φυλακές θα οδηγηθεί ο συζυγοκτόνος της Νίκαιας - Τι υποστήριξε στην απολογία του,Τι υποστήριξε στην απολογία του,"Προφυλακιστέος κρίθηκε λίγο νωρίτερα ο 50χρονος Χ.Κ. ο οποίος ομολόγησε πως σκότωσε την 54χρονη γυναίκα του στο σπίτι τους στη Νίκαια τα ξημερώματα της Κυριακής. Με τη σύμφωνη γνώμη εισαγγελέα και ανακριτή, ο 50χρονος άνδρας αποφασίστηκε να προφυλακιστεί έως την εκδίκαση της υπόθεσης ή εκτός και εάν αφεθεί προσωρινά ελεύθερος μετά από αίτημα αποφυλάκισης το οποίο μπορεί να καταθέσει σε έναν μήνα από σήμερα. Μάλιστα, σύμφωνα με διασταυρωμένες πληροφορίες ο 50χρονος μετά την απολογία του και ενώ περίμενε την απόφαση, υπέστη κρίση πανικού. Το ίδιο ακριβώς είχε συμβεί και λίγες ώρες μετά τη σύλληψή του από τους αστυνομικούς την περασμένη Κυριακή και είχε κριθεί αναγκαία η νοσηλεία του για μια ημέρα στο Θριάσιο νοσοκομείο. Ο 50χρονος, ο οποίος έφτασε λίγο μετά τις δέκα το πρωί στην εισαγγελία Πειραιά, απολογήθηκε στον ανακριτή και υποστήριξε πως για την κακιά στιγμή, φταίει το αλκοόλ και τα προβλήματα ψυχικής υγείας που αντιμετωπίζει. Σύμφωνα με τις ίδιες πληροφορίες, φέρεται να δήλωσε προβληματισμένος για το κατά πόσο η κόρη τους θα καταφέρει να ξεπεράσει το σοκ από τον θάνατο της μητέρας της. Υπενθυμίζεται πως τα ξημερώματα της περασμένης Κυριακής, ο 50χρονος έπειτα από έναν έντονο καυγά με την Ταξιαρχούλα Καρδερίνη, την 59χρονη σύζυγό του, τη χτύπησε και εν συνεχεία τη στραγγάλισε.",https://www.athensvoice.gr/images/1074x600/jpg/files/2023-01-27/img-1b8067cfe77653d574ccc365c627a08d-v.jpg,2023,1,27
https://www.athensvoice.gr/epikairotita/ellada/787228/gunaikoktonia-sti-nikaia-apologeitai-tora-o-50hronos-pou-straggalise-tin-suzugo-tou/,Απολογείται τώρα ο 50χρονος που στραγγάλισε την σύζυγο του στη Νίκαια,2023-01-27,08:27:00,Ελλαδα,Γιώργος Σόμπολος,Γυναικοκτονία στη Νίκαια: Απολογείται τώρα ο 50χρονος που στραγγάλισε την σύζυγο του - To χρονικό της υπόθεσης,To χρονικό της υπόθεσης,"Στην εισαγγελία Πειραιώς έφτασε λίγο μετά.τις 10.30 ο 50χρονος άνδρας που την περασμένη εβδομάδα στραγγάλισε την σύζυγο του μέσα στο σπίτι τους στη Νίκαια. Ο κατηγορούμενος, που έχει ομολογήσει την πράξη του ενώπιον των αστυνομικών, είχε αποδώσει την δολοφονία στο αλκοόλ και τα σοβαρά 
 προβλήματα υγείας που αντιμετωπίζει. Το φονικό είχε γίνει τα ξημερώματα της Κυριακής στο σπίτι της οικογένειας, στην οδό Βοσπόρου. Έπειτα από έναν έντονο διαπληκτισμό, ο 50χρονος εκτός ελέγχου αρχικά χτύπησε και εν συνεχεία σκότωσε με τα ίδια του τα χέρια την 54χρονη σύζυγο του, Ταξιαρχούλα Καρδερίνη. Λίγο αργότερα, κάλεσε το 100 και ενημέρωσε πως σκότωσε την γυναίκα του. Η ανήλικη κόρη τους, βρισκόταν με την γιαγιά της και δεν είδε την δολοφονία της μητέρας της. Το ανήλικο κορίτσι, παραμένει, πέντε ημέρες μετά, σε κατάσταση σοκ. Η νεκροτομή στη σορό της 54χρονης έγινε στο νεκροτομείο Αθηνών από τον ιατροδικαστή Γιώργο ΝτιΛέρνια, ο οποίος επιβεβαίωσε πως το θύμα στραγγαλίστηκε. Ο κατηγορούμενος σήμερα, σύμφωνα με πληροφορίες, θα επικαλεστεί τα προβλήματα αλκοολισμού και ψυχικής αστάθειας που αντιμετωπίζει, προκειμένου να δικαιολόγησε την πράξη του.",https://www.athensvoice.gr/images/1074x600/jpg/files/2023-01-27/img-983efb80994a132f5e4cd810b2b6cceb-v.jpg,2023,1,27
https://www.athensvoice.gr/epikairotita/ellada/786646/gunaikoktonia-sti-nikaia-ston-eisaggelea-o-suzugoktonos/,Στον εισαγγελέα σήμερα ο συζυγοκτόνος της Νίκαιας,2023-01-23,07:36:23,Ελλαδα,Newsroom,Γυναικοκτονία στη Νίκαια: Στον εισαγγελέα ο συζυγοκτόνος - Οι καταγγελίες για ενδο-οικογενειακή βία - Τα ψυχολογικά προβλήματα και ο αλκοολισμός,"Οι καταγγελίες για ενδο-οικογενειακή βία, τα ψυχολογικά προβλήματα και ο αλκοολισμός","Ενώπιον του εισαγγελέα αναμένεται να οδηγηθεί σήμερα, Δευτέρα 23 Ιανουαρίου 2023, ο κατ΄ ομολογίαν δράστης του στραγγαλισμού 54χρονης στη Νίκαια. Πρόκειται για γνωστό πρόσωπο στις Αρχές αφού είχε απασχολήσει ξανά τις Αρχές για ενδο-οικογενειακή βία. Οι μαρτυρίες των γειτόνων, οι οποίοι περιγράφουν περιστατικά ενδοικογενειακής βίας και παρέμβαση της Αστυνομίας έχουν καταγραφεί και αναμένεται να τεθούν υπ' όψιν των δικαστικών αρχών. Να σημειωθεί πως εκτός από ψυχικά προβλήματα ο δράστης έκανε και κατάχρηση αλκοόλ. Τον περασμένο Μάιο, δε, είχε νοσηλευτεί στο Δαφνί. Σύμφωνα με την ΕΛΑΣ, λίγο μετά τις 5.20 τα ξημερώματα της Κυριακής, ο 50χρονος τηλεφώνησε στο Αστυνομικό Τμήμα και δήλωσε ότι σκότωσε τη γυναίκα του. «Ελάτε σπίτι, σκότωσα τη γυναίκα μου…» φέρεται να είπε.",https://www.athensvoice.gr/images/1074x600/1/jpg/files/2023-01-17/peripoliko.jpg,2023,1,23
https://www.athensvoice.gr/epikairotita/ellada/786657/gunaikoktonia-sti-nikaia-ti-eipe-o-50hronos-drastis-stin-omologia-tou-stis-arhes/,"«Έπινα ποτό, γύρισα, τσακωθήκαμε και τη σκότωσα» - Η ομολογία του γυναικοκτόνου της Νίκαιας",2023-01-23,08:42:27,Ελλαδα,Newsroom,Γυναικοκτονία στη Νίκαια: Τι είπε ο 50χρονος δράστης στην ομολογία του στις Αρχές - Πήρε εξιτήριο χθες και σήμερα απολογείται,Η κόρη του ζευγαριού ζει με συγγενικό πρόσωπο,"Με μία κυνική δήλωση, ο γυναικοκτόνος της Νίκαιας παραδέχθηκε πως δολοφόνησε τη γυναίκα του. Ο καθ' ομολογίαν δράστης, πήρε χθες το βράδυ εξιτήριο από το νοσοκομείο όπου διακομίστηκε, λόγω επιληπτικής κρίσης που παρουσίασε, μετά τη σύλληψή του. Υπενθυμίζεται ότι, λίγο μετά τις 05:00 της Κυριακής, ο 50χρονος τηλεφώνησε στην Αμεση Δράση και σε κατάσταση μέθης είπε: «Ελάτε στο σπίτι μου, γιατί σκότωσα την γυναίκα μου». Οι αστυνομικοί, που έσπευσαν στο ισόγειο της οδού Βοσπόρου εντόπισαν την άτυχη γυναίκα νεκρή με σημάδια στον λαιμό της. Ο θάνατός της, σύμφωνα με τον ιατροδικαστή, οφείλεται, σε στραγγαλισμό με ίχνη απόφραξης του στόματος και της μύτης της. Σύμφωνα με πληροφορίες από αστυνομικές πηγές, ο κατηγορούμενος ανέφερε, μεταξύ άλλων, κατά την ανάκρισή του: «Επινα ποτό έξω και όταν γύρισα σπίτι μου τσακωθήκαμε άγρια με την γυναίκα μου, ενώ στη συνέχεια τη σκότωσα». Σημειώνεται, ότι το ζευγάρι απέκτησε μια κόρη, 13 ετών σήμερα, που ζει στο σπίτι συγγενικού της προσώπου.",https://www.athensvoice.gr/images/1074x600/1/jpg/files/2023-01-16/astynomia-peripoliko.jpg,2023,1,23
https://www.athensvoice.gr/epikairotita/ellada/786677/gunaikoktonia-sti-nikaia-aurio-i-nekrotomi-stin-54hroni-ston-eisaggelea-peiraia-o-katigoroumenos/,Γυναικοκτονία στη Νίκαια: Αύριο η νεκροτομή στην 54χρονη - Στον εισαγγελέα Πειραιά ο κατηγορούμενος,2023-01-23,11:02:12,Ελλαδα,Γιώργος Σόμπολος,"Γυναικοκτονία στη Νίκαια: Η προθεσμία στον 50χρονο, τα προβλήματα αλκοολισμού και ο τελευταίος καβγάς με την 54χρονη",Την Παρασκευή η απολογία του 50χρονου,"Προθεσμία για να απολογηθεί την Παρασκευή (27.3) ζήτησε και έλαβε ο 50χρονος που κατηγορείται ότι δολοφόνησε τη σύζυγό του μέσα στο σπίτι τους στη Νίκαια. Ο 50χρονος κατηγορείται πως έπνιξε με τα ίδια του τα χέρια τη 54χρονη γυναίκα του Τ. Κ.. Η νεκροτομή στη σορό της γυναίκας θα πραγματοποιηθεί αύριο Τρίτη (24.1) στο νεκροτομείο Αθηνών από τον ιατροδικαστή Γιώργο ΝτιΛέρνια. Οι αστυνομικοί της Ασφάλειας Πειραιά που έχουν αναλάβει την υπόθεση έχουν καταλήξει στο συμπέρασμα πως στο σπίτι, ο τσακωμός του ζευγαριού τα ξημερώματα της Κυριακής ήταν και ο τελευταίος. Ο γυναικοκτόνος αντιμετώπιζε προβλήματα αλκοολισμό, όσο και επιληψίας. Ο κατηγορούμενος αποδίδει τη δολοφονία στο αλκοόλ και τα προβλήματα του, αναφέροντας ότι δεν ήθελε να σκοτώσει τη γυναίκα του. Σήμερα κατά τη μεταγωγή του στην εισαγγελία Πειραιά, δεν ανέφερε το παραμικρό και ο συνήγορος του θα προετοιμάσει την απολογία. Με μία κυνική δήλωση, ο γυναικοκτόνος της Νίκαιας παραδέχθηκε πως δολοφόνησε τη γυναίκα του. Ο καθ' ομολογίαν δράστης, πήρε χθες το βράδυ εξιτήριο από το νοσοκομείο όπου διακομίστηκε, λόγω επιληπτικής κρίσης που παρουσίασε, μετά τη σύλληψή του. Υπενθυμίζεται ότι, λίγο μετά τις 05:00 της Κυριακής, ο 50χρονος τηλεφώνησε στην Άμεση Δράση και σε κατάσταση μέθης είπε: «Ελάτε στο σπίτι μου, γιατί σκότωσα τη γυναίκα μου». Οι αστυνομικοί, που έσπευσαν στο ισόγειο της οδού Βοσπόρου εντόπισαν την άτυχη γυναίκα νεκρή με σημάδια στον λαιμό της. Ο θάνατός της, σύμφωνα με τον ιατροδικαστή, οφείλεται, σε στραγγαλισμό με ίχνη απόφραξης του στόματος και της μύτης της. Σύμφωνα με πληροφορίες από αστυνομικές πηγές, ο κατηγορούμενος ανέφερε, μεταξύ άλλων, κατά την ανάκρισή του: «Έπινα ποτό έξω και όταν γύρισα σπίτι μου τσακωθήκαμε άγρια με τη γυναίκα μου, ενώ στη συνέχεια τη σκότωσα». Το ζευγάρι απέκτησε μια κόρη, 13 ετών σήμερα, που ζει στο σπίτι συγγενικού της προσώπου.",https://www.athensvoice.gr/images/1074x600/jpg/files/2023-01-23/nikaia_gynaikoktonia.jpg,2023,1,23
https://www.athensvoice.gr/epikairotita/ellada/786576/nea-gunaikoktonia-sti-nikaia-50hronos-epnixe-ti-gunaika-tou/,Νέα γυναικοκτονία στη Νίκαια: 50χρονος έπνιξε τη γυναίκα του,2023-01-22,06:18:21,Ελλαδα,Newsroom,Νέα γυναικοκτονία στη Νίκαια: 50χρονος έπνιξε την 54χρονη γυναίκα του και παραδόθηκε,Τι είπε στους αστυνομικούς,"Νέα γυναικοκτονία σημειώθηκε τα ξημερώματα της Κυριακής στη Νίκαια, καθώς μία 54χρονη γυναίκα εντοπίστηκε νεκρή στο σπίτι της. Σύμφωνα με τις πρώτες πληροφορίες, ένας 50χρονος άνδρας, σε κατάσταση μέθης, κάλεσε το «100» στις 05:20 τα ξημερώματα και είπε στους αστυνομικούς «Ελάτε σπίτι, σκότωσα τη γυναίκα μου…». Μπαίνοντας στο σπίτι οι αστυνομικοί βρήκαν την 54χρονη γυναίκα νεκρή, με σημάδια στο λαιμό. Ο 50χρονος συνελήφθη επί τόπου, ενώ την υπόθεση έχει αναλάβει το Τμήμα Ανθρωποκτονιών. Σύμφωνα με πληροφορίες, όλα συνέβησαν τις πρώτες πρωινές ώρες σε ισόγειο διαμέρισμα επί της οδού Βοσπόρου, κοντά στην εκκλησία του Αγίου Γεωργίου. Σημειώνεται ότι στο σημείο βρίσκεται ιατροδικαστής.",https://www.athensvoice.gr/images/1074x600/1/jpg/files/2023-01-22/elas__1_.jpg,2023,1,22
https://www.athensvoice.gr/epikairotita/ellada/786581/gunaikoktonia-sti-nikaia-ta-psuhiatrika-provlimata-kai-i-endooikogeneiaki-via/,Γυναικοκτονία στη Νίκαια: Τα ψυχιατρικά προβλήματα και η ενδοοικογενειακή βία,2023-01-22,08:26:12,Ελλαδα,Γιώργος Σόμπολος,Γυναικοκτονία στη Νίκαια: Ίχνη στραγγαλισμού διαπίστωσε ο ιατροδικαστής - Σοβαρά ψυχιατρικά προβλήματα ο δολοφόνος - Ενδοοικογενειακή βία,Τι διαπίστωσε ο ιατροδικαστής,"Ίχνη στραγγαλισμού διαπίστωσε ο ιατροδικαστής Πειραιώς στον λαιμό της 54χρονης γυναίκας, την οποία φέρεται να σκότωσε ο ίδιος της ο σύζυγος μέσα στο σπίτι τους στην Νίκαια. Το έγκλημα συνέβη σήμερα τα ξημερώματα στην οδό Βοσπόρου. Ο φερόμενος ως δράστης, όπως δείχνουν τα πρώτα στοιχεία των αστυνομικών, λογομαχία με την σύζυγο του και την έπνιξε με τα χέρια του. Εν συνεχεία κάλεσε την αστυνομία, ζητώντας να έρθουν στο σπίτι. Η ανήλικη κόρη του ζευγαριού η οποία ευτυχώς δεν βρισκόταν στο σπίτι την ώρα της δολοφονίας, ζούσε ένα μαρτύριο. Ο πατέρας της και φερόμενος ως δολοφόνος της 54χρονης, αντιμετώπιζε σοβαρά ψυχιατρικά προβλήματα. Μάλιστα είχε νοσηλευτεί σε ψυχιατρικό ίδρυμα, ενώ ήταν γνωστός στο τοπικό τμήμα για περιπτώσεις ενδοοικογενειακής βίας. Οι ξυλοδαρμοί ήταν σχεδόν καθημερινό φαινόμενο στο σπίτι με την 54χρονη και την ανήλικη κοπέλα να βιώνουν δραματικές καταστάσεις. Ο φάκελος της δικογραφίας που σχηματίζεται από τους αστυνομικούς της Ασφάλειας Πειραιά θα μεταφερθεί στον Εισαγγελέα. Το ίδιο όμως δεν ισχύει και για τον 50χρονο, προς το παρόν τουλάχιστον, καθώς εξαιτίας της κατάστασης της ψυχικής του υγείας κρίθηκε αναγκαίο να μεταφερθεί στο νοσοκομείο όπου και νοσηλεύεται. Υπέστη μια ακόμη επιληπτική κρίση. Αυτό συνέβαινε συχνά τα τελευταία χρόνια, με τους αστυνομικούς να συμπεραίνουν πως ο άνθρωπος, δεν λάμβανε την φαρμακευτική του αγωγή. Ενδεχόμενο που ερευνάται και ήδη αναζητούνται ιατρικές συνταγές και φάρμακα μέσα στο σπίτι της οικογένειας.",https://www.athensvoice.gr/images/1074x600/1/jpg/files/2023-01-22/peripoliko_exafanisi.jpg,2023,1,22
https://www.athensvoice.gr/epikairotita/ellada/783678/gunaikoktonia-sti-folegandro-isovia-ston-dolofono-tis-garufallias/,Ισόβια στον δολοφόνο της Γαρυφαλλιάς στη Φολέγανδρο,2022-12-23,15:26:00,Ελλαδα,Newsroom,Γυναικοκτονία Γαρυφαλλιάς στη Φολέγανδρο: Ισόβια στον δολοφόνο - Το έγκλημα έγινε έξω από το αυτοκίνητο,Το σκεπτικό της απόφασης,"Ισόβια κάθειρξη αποφάσισε το Μικτό Ορκωτό Δικαστήριο Σύρου για τον 30χρονο Δημήτρη Βέργο που κρίθηκε ένοχος για τη γυναικοκτονία της Γαρυφαλλιάς Ψαράκου στη Φολέγανδρο το καλοκαίρι του 2021. Νωρίτερα το Μικτό Ορκωτό Δικαστήριο κατέληξε ομόφωνα στην απόφαση ότι ο 30χρονος κατηγορούμενο για τη γυναικοκτονία της Γαρυφαλλιάς Ψαράκου είναι ένοχος, σύμφωνα με το syrostoday.gr. Ειδικότερα, σύμφωνα με το σκεπτικό του δικαστηρίου, το έγκλημα έγινε έξω από το αυτοκίνητο με δύο σπρωξίματα (το ένα στο αυτοκίνητο και το δεύτερο εκεί που βρέθηκαν τα προσωπικά αντικείμενα της Γαρυφαλλιάς). Οπως αναφέρει το logotypos.gr, το λεκτικό επεισόδιο μεταξύ των δύο ξεκίνησε μέσα στο αυτοκίνητο. Το δικαστήριο αποφάσισε ομόφωνα ότι τα τραύματα στο πρόσωπο του θύματος προέρχονται πιθανότατα πάλι από τον δράστη. Παράλληλα, ο δράστης κατηγορείται ότι δεν έγινε άμεση προσπάθεια διάσωσης του θύματος. Τα λίγα ευρήματα που βρέθηκαν στο σημείο του εγκλήματος μαρτυρούν ότι υπήρξε πάλη μεταξύ των δύο. Το δικαστήριο απέρριψε τα λεγόμενα των συνηγόρων υπεράσπισης περί μειωμένου καταλογισμού του δράστη, αν και παραδέχεται ότι επισκεπτόταν κάποιον ψυχίατρο, χωρίς όμως να παρουσιάσει ποτέ κατά τη διάρκεια της ζωής του κάποιο σοβαρό ψυχολογικό επεισόδιο. Επίσης το δικαστήριο ομόφωνα απέρριψε το άρθρο 36 για απαλλαγή καθώς δεν είχε εκδηλώσει ποτέ επιθετική συμπεριφορά, ενώ απέρριψε και την αιτίαση περί βρασμού ψυχής. Η Γαρυφαλλιά Ψαράκου εντοπίστηκε νεκρή στη θαλάσσια περιοχή της Λυγαριάς στη Φολέγανδρο το μεσημέρι της Παρασκευής 16 Ιουλίου το 2021. Την κοπέλα, σύμφωνα με τις ίδιες πληροφορίες, είχαν δει νωρίτερα να οδηγεί Ι.Χ. αυτοκίνητο με ελληνικές πινακίδες –όχι ενοικιαζόμενο– σε έναν πολύ ανηφορικό δρόμο. Το αυτοκίνητο, παρέκκλινε της πορείας του και σταμάτησε εκτός του δρόμου, πάνω σε βραχώδες σημείο. Η σορός της, το βράδυ της Παρασκευής μεταφέρθηκε με το «Διονύσιος Σολωμός» σε Νοσοκομείο της Αθήνας προκειμένου να διενεργηθεί νεκροψία ώστε να διαπιστωθεί η αιτία θανάτου της. Ο 30χρονος σύντροφός της, με τον οποίο έκαναν μαζί διακοπές στο νησί, είχε σπεύσει να εξαφανιστεί, με τις αρχές να τον αναζητούν για αρκετές ώρες. Ο 30χρονος ομολόγησε, μετά από δύο μέρες –τα ξημερώματα της Κυριακής–, ότι αυτός ήταν ο δράστης του εγκλήματος στη Φολέγανδρο με θύμα την 26χρονη Γαρυφαλλιά, αναφέροντας στους αστυνομικούς ότι υπήρχαν αρκετοί καβγάδες τις τελευταίες ημέρες και πως το ίδιο συνέβη και το μεσημέρι της Παρασκευής ενώ κινούνταν με το αυτοκίνητο. Τότε, ο 30χρονος δε δίστασε να βγάλει εκτός δρόμου το αυτοκίνητο και το έριξε στη βραχώδη πλαγιά. Η κοπέλα βγήκε έξω, εκείνος την ακολούθησε και την έσπρωξε στη θάλασσα. Η 26χρονη χτύπησε σε κάποια βράχια και κατέληξε στη θάλασσα. Όπως είχε πει κυνικά στους αστυνομικούς «χάλασε η φάση».",https://www.athensvoice.gr/images/1074x600/jpg/files/2022-12-23/garyfallia_psarakou.jpg,2022,12,23
https://www.athensvoice.gr/epikairotita/ellada/783644/gunaikoktonia-sti-folegandro-omofona-enohos-o-dolofonos-tis-garufallias/,Ομόφωνα ένοχος ο δολοφόνος της Γαρυφαλλιάς - Τι υποστήριξε για τη γυναικοκτονία στη Φολέγανδρο,2022-12-23,11:19:00,Ελλαδα,Newsroom,Γυναικοκτονία στη Φολέγανδρο: Η απόφαση για την ενοχή του 30χρονου δολοφόνου της Γαρυφαλλιάς Ψαράκου,Η απολογία του 30χρονου,"Ομόφωνα ένοχο κρίνει το Μικτό Ορκωτό Δικαστήριο τον 30χρονο κατηγορούμενο για τη δολοφονία της Γαρυφαλλιάς Ψαράκου τον Ιούλιο του 2021 στη Φολέγανδρο. Ο κατηγορούμενος για τη γυναικοκτονία, κατά την απολογία του, είπε ότι δεν θυμάται αρκετά πράγματα από το τραγικό περιστατικό. Σύμφωνα με το cyclades24.gr, αρχικά έδωσε συλλυπητήρια στην οικογένεια του θύματος και ύστερα αναφέρθηκε στο ιατρικό ιστορικό του, αλλά και τις στιγμές που προηγήθηκαν του θανάτου της Γαρυφαλλιάς. «Θυμάμαι τη Γαρυφαλλιά να λέει “τι είναι αυτά που κάνεις;” και όχι να φωνάζει για βοήθεια. Δεν θυμάμαι να την σπρώχνω και δεν θυμάμαι πως έπεσε στα βράχια. Κάποια στιγμή, με θυμάμαι να παίρνω το σακίδιο από το αυτοκίνητο και να πηγαίνω μέσα στη θάλασσα προκειμένου να της προσφέρω τις πρώτες βοήθειες. Της έκανα τεχνητές αναπνοές, της έδωσα το φιλί της ζωής για να τη σώσω. Κάποια στιγμή είδα ότι το πρόσωπό της είχε αφρίσει και ότι τα χείλη της είχαν μελανιάσει και έβγαζε αφρούς και νερό από το στόμα της. Τότε κατάλαβα ότι ήταν νεκρή» είπε στην απολογία του ο 30χρονος. Η Γαρυφαλλιά Ψαράκου εντοπίστηκε νεκρή στη θαλάσσια περιοχή της Λυγαριάς στη Φολέγανδρο το μεσημέρι της Παρασκευής 16 Ιουλίου το 2021. Την κοπέλα, σύμφωνα με τις ίδιες πληροφορίες, είχαν δει νωρίτερα να οδηγεί Ι.Χ. αυτοκίνητο με ελληνικές πινακίδες –όχι ενοικιαζόμενο– σε έναν πολύ ανηφορικό δρόμο. Το αυτοκίνητο, παρέκκλινε της πορείας του και σταμάτησε εκτός του δρόμου, πάνω σε βραχώδες σημείο. Η σορός της, το βράδυ της Παρασκευής μεταφέρθηκε με το «Διονύσιος Σολωμός» σε Νοσοκομείο της Αθήνας προκειμένου να διενεργηθεί νεκροψία ώστε να διαπιστωθεί η αιτία θανάτου της. Ο 30χρονος σύντροφός της, με τον οποίο έκαναν μαζί διακοπές στο νησί, είχε σπεύσει να εξαφανιστεί, με τις αρχές να τον αναζητούν για αρκετές ώρες. Ο 30χρονος ομολόγησε, μετά από δύο μέρες –τα ξημερώματα της Κυριακής–, ότι αυτός ήταν ο δράστης του εγκλήματος στη Φολέγανδρο με θύμα την 26χρονη Γαρυφαλλιά, αναφέροντας στους αστυνομικούς ότι υπήρχαν αρκετοί καβγάδες τις τελευταίες ημέρες και πως το ίδιο συνέβη και το μεσημέρι της Παρασκευής ενώ κινούνταν με το αυτοκίνητο. Τότε, ο 30χρονος δε δίστασε να βγάλει εκτός δρόμου το αυτοκίνητο και το έριξε στη βραχώδη πλαγιά. Η κοπέλα βγήκε έξω, εκείνος την ακολούθησε και την έσπρωξε στη θάλασσα. Η 26χρονη χτύπησε σε κάποια βράχια και κατέληξε στη θάλασσα. Όπως είχε πει κυνικά στους αστυνομικούς «χάλασε η φάση».",https://www.athensvoice.gr/images/1074x600/jpg/files/2022-12-23/garyfallia_psarakou.jpg,2022,12,23
https://www.athensvoice.gr/epikairotita/ellada/782682/anaskopisi-2022-gunaikoktonies-otan-to-fulo-isodunamei-me-katadiki/,"Ανασκόπηση 2022: Γυναικοκτονίες, όταν το φύλο ισοδυναμεί με καταδίκη",2022-12-17,06:05:05,Ελλαδα,Τόνια Ζαραβέλα,Ανασκόπηση 2022: Οι γυναικοκτονίες που συγκλόνισαν την Ελλάδα - Πώς αντιμετωπίζεται το φαινόμενο στην πολιτική σφαίρα,Οι υποθέσεις που συγκλόνισαν την Ελλάδα,"Η 56χρονη Γεωργία χαμογελά πλατιά στη φωτογραφία που συνοδεύει την είδηση για την άγρια δολοφονία της στο Ρέθυμνο τον περασμένο Ιούλιο. Η 40χρονη μητέρα τριών παιδιών στη Ζάκυνθο είχε μόλις καταγγείλει τον σύζυγό της για ενδοοικογενειακή βία όταν έπεσε νεκρή από τα χέρια του. Ο φονιάς της 17χρονης Νικολέτας από το Περιστέρι ισχυρίστηκε ότι «θόλωσε» και της αφαίρεσε τη ζωή πριν σπεύσει να εξαφανιστεί. Αυτές είναι μόλις τρεις από τις περισσότερες από 13 γυναικοκτονίες που καταγράφηκαν στην Ελλάδα το 2022. Σχεδόν κάθε μήνα, ένα νέο έγκλημα με θύμα γυναίκα έρχεται να προστεθεί στη μακρά και αιματοβαμμένη λίστα, όσο τα στατιστικά για την ενδοοικογενειακή βία στη χώρα μας γίνονται όλο και πιο θλιβερά. «Ήταν πάντα τόσο άγριο το έγκλημα στην Ελλάδα; Τι συμβαίνει με τις δολοφονίες γυναικών;» Πριν από λίγες εβδομάδες, ο βετεράνος του αστυνομικού ρεπορτάζ, Πάνος Σόμπολος, έδωσε τη δική του απάντηση στην ATHENS VOICE, υποστηρίζοντας ότι «χρόνια αθωότητας» δεν υπήρξαν ποτέ. «Πάντα γίνονταν εγκλήματα στην Ελλάδα, απλά τώρα ανοίγουν τα στόματα. […] Τελευταία βέβαια είχαμε μία φοβερή έξαρση για τα εγκλήματα κατά των γυναικών. Εγώ την αποδίδω στον εγκλεισμό λόγω κορωνοϊού. Τα περιστατικά ανέβηκαν στα ύψη. Σήμερα τα εγκλήματα μάς φαίνονται αγριότερα γιατί καταγγέλλονται βιασμοί, καταγγέλλονται παιδεραστές, καταγγέλλονται υποθέσεις σωματεμπορίας μέσω διαδικτύου». Αύξηση των καταγγελιών ενδοοικογενειακής βίας δείχνουν, όμως, και τα στοιχεία από την ΕΛ.ΑΣ.. Μόλις μέχρι τον Ιούλιο του 2022 είχαν καταγραφεί 6.204 καταγγελίες. Την ίδια ώρα, η γραμμή SOS 15900 είχε δεχθεί μέχρι τις αρχές Νοεμβρίου περισσότερα από 3.000 τηλεφωνήματα από κακοποιημένες γυναίκες που αναζητούσαν βοήθεια και υποστήριξη. Σύμφωνα με τα στατιστικά στοιχεία οι γυναίκες δολοφονούνται συνήθως από τον σύζυγο ή τον σύντροφό τους. Παλαιότερα τα εγκλήματα αυτά ονομάζονταν «εγκλήματα πάθους» ή «εγκλήματα τιμής». Πλέον, όλο και περισσότεροι αντιλαμβάνονται το γεγονός ότι οι γυναίκες δολοφονούνται επειδή είναι γυναίκες. Πρόκειται για το πιο ακραίο έγκλημα σεξιστικής και έμφυλης βίας. Το Ευρωπαϊκό Ινστιτούτο για την Ισότητα των Φύλων σε πρόσφατη μελέτη του σημειώνει ότι η απουσία ενός «τυποποιημένου, κοινού ορισμού για τις γυναικοκτονίες στην Ευρωπαϊκή Ένωση και παγκοσμίως, εμποδίζει τη μέτρησή τους και τις καθιστά αόρατες ανάμεσα στα γενικά στοιχεία για τις ανθρωποκτονίες». Ο Ποινικός Κώδικας στην Ελλάδα δεν περιλαμβάνει τον όρο «γυναικοκτονία», ωστόσο, εμπίπτει στα άρθρα για την ανθρωποκτονία. Τον περασμένο Μάιο, λίγες ημέρες μετά τη φρικτή δολοφονία της φαρμακοποιού στην Καβάλα από τον σύζυγό της, ο υπουργός Δικαιοσύνης, Κώστας Τσιάρας, απάντησε σε ερώτηση του ΠΑΣΟΚ-ΚΙΝΑΛ για το «ποινικό αδίκημα της γυναικοκτονίας». Συγκεκριμένα, ο υπουργός είχε υποστηρίξει ότι «η πρόβλεψη ενός νέου ποινικού αδικήματος “γυναικοκτονίας” θα οδηγήσει σε μία ανεπίτρεπτη, τόσο συνταγματικά όσο και ηθικά, σχετικοποίηση της ανθρώπινης ζωής, που είναι το υπέρτατο αγαθό και προστατεύεται απόλυτα. Σε αυτήν την απόλυτη προστασία της ανθρώπινης ζωής», όπως επισημαίνει ο κ. Τσιάρας, «δεν χωρούν ούτε διαφοροποιήσεις, ούτε παρεκκλίσεις, ούτε εξαιρέσεις, ούτε διακρίσεις, γιατί «η ανθρώπινη ζωή δεν σχετικοποιείται ανάλογα με το φύλο, το χρώμα, τον τόπο καταγωγής. Η ουσία, λοιπόν, δεν βρίσκεται στην τυποποίηση ενός ξεχωριστού αδικήματος αλλά αντιθέτως στη διασφάλιση ότι η ανθρωποκτονία, εναντίον οποιουδήποτε στρέφεται, θα τιμωρείται με την αυστηρότερη των ποινών». Τον Αύγουστο ο ΣΥΡΙΖΑ είχε επανακαταθέσει τροπολογία στη Βουλή με την οποία ζητούσε τη νομική κατοχύρωση του όρου «γυναικοκτονία», λέγοντας ότι «η κυβέρνηση δεν δίνει μάχη ενάντια σε έναν όρο, αλλά ενάντια στα γυναικεία δικαιώματα». Ο πρωθυπουργός Κυριάκος Μητσοτάκης από τη ΔΕΘ τον περασμένο Σεπτέμβριο είχε υποστηρίξει τη χρήση του όρο «γυναικοκτονία», αλλά όχι τη νομική κατοχύρωσή του. «Αποδέχομαι τον όρο γυναικοκτονία, γιατί θέλω να προσδιορίσω με αυτό τον τρόπο ότι τα εγκλήματα -που κάποτε τα χαρακτηρίζαμε εγκλήματα πάθους- αυτά πρέπει να αποκτήσουν έναν ιδιαίτερο χαρακτηρισμό. Ο οποίος δεν πρέπει να αποκτήσει ιδιαίτερη νομική κατοχύρωση. Έχουμε ένα ιδιαίτερα αυστηρό νομικό πλαίσιο για τις ανθρωποκτονίες. Δεν μπορώ να δεχτώ πως μια γυναικοκτονία είναι πιο απεχθής από μια δολοφονία παιδιού η τη δολοφονία ενός ηλικιωμένου. Κατά συνέπεια ναι στον όρο γυναικοκτονία αλλά για το δημόσιο διάλογο. Ναι σε όλες τις δράσεις που δίνουν στις γυναίκες τη δυνατότητα να καταφύγουν σε κάποιον που μπορεί να τις στηρίξει αν αισθάνονται ότι είναι αντικείμενα άσκησης βίας. Ναι σε όλα τα τμήματα που αναπτύσσονται στην Ελληνική Αστυνομία. Έχουμε κέντρα υποστήριξης έναντι της ενδοοικογενειακής βίας. Να χρησιμοποιούμε τον όρο στο δημόσιο διάλογο γιατί βοηθάει στο σπάσιμο της σιωπής που περιβάλλει αυτά τα εγκλήματα», είχε πει ο πρωθυπουργός. Δεν είναι λίγες οι φορές που η Πρόεδρος της Δημοκρατίας, Κατερίνα Σακελλαροπούλου, έχει χρησιμοποιήσει κατά τη διάρκεια ομιλία της τον όρο «γυναικοκτονία», σημειώνοντας ότι η αύξησή τους ρίχνει «βαριά σκιά στον κοινωνικό μας βίο». Γιάννενα: Ξυλοκόπησε μέχρι θανάτου τη σύζυγό του Στις 20 Φεβρουαρίου 2022 ένας 69χρονος άνδρας συνελήφθη για την άγρια δολοφονία της 79χρονης συζύγου του στα Γιάννενα. «Καυγαδίσαμε όπως κάναμε κάθε φορά. Ναι την χτύπησα, αλλά δεν είχα σκοπό να τη σκοτώσω», είχε πει στην απολογία του ο γυναικοκτόνος, ο οποίος προσπάθησε να «σκεπάσει» το έγκλημά του, καθώς ισχυρίστηκε ότι η 73χρονη έπεσε μέσα στο σπίτι. Μάλιστα, στην προσπάθειά του να χτίσει άλλοθι, ο δράστης τηλεφώνησε στη γειτόνισσά του, λέγοντάς της: «Πάρε τηλέφωνο το ΕΚΑΒ. Πρέπει να έρθει γρήγορα ασθενοφόρο στο σπίτι. Η σύζυγος μου έπεσε και χτύπησε. Πάρε τώρα τηλέφωνο». Όταν το ΕΚΑΒ έφτασε στο σημείο διαπιστώθηκε ότι κάτι δεν πήγαινε καλά και κλήθηκε η Αστυνομία. Άλλωστε, η γυναίκα έφερε μώλωπες στο κεφάλι και σε άλλα σημεία του σώματος της. Θεσσαλονίκη: Ο πυγμάχος πυροβόλησε την πρώην σύντροφό του μπροστά τις κόρες της Το βράδυ της 2ας Μαρτίου, η 41χρονη ιδιοκτήτρια τσιπουράδικου στη Θεσσαλονίκη πέφτει νεκρή μπροστά στα μάτια των παιδιών της. Ο πυγμάχος σύντροφός της μπαίνει στην επιχείρηση και την αναζητά. Στη συνέχεια βγάζει το όπλο του και την πυροβολεί. Η γυναίκα τραυματίζεται θανάσιμα. Ο άνδρας με το ίδιο όπλο βάζει τέλος στη ζωή του. Ο 41χρονος δράστης ήταν πυγμάχος και δημιουργούσε συχνά προβλήματα στην πρώην σύντροφό του. Για τον λόγο αυτό, τον Ιανουάριο του 2021, είχε προχωρήσει σε ασφαλιστικά μέτρα κατά του δράστη. Το ζευγάρι ήταν μαζί περίπου τρία χρόνια, ωστόσο μετά τον χωρισμό του ο πυγμάχος δεν σταμάτησε να την ενοχλεί. «Είχε στο μπουφάν του το όπλο, πέρασε όλους τους ανθρώπους. Φέρεται να την παρακολουθούσε. Είπαν ότι έφτασε στην κουζίνα. Έβγαλε την καραμπίνα, μπήκε η μεσαία κόρη μπροστά. Πυροβόλησε τη Βίκυ εξ επαφής στην κοιλιακή χώρα και μετά αποχώρησε. Δεν μπορούσε να ξεκόψει. Ζούσε με το καθεστώς του φόβου. Είχε τρία παιδιά, προσπαθούσε να τα προστατεύσει. Όταν άκουσα για τον πυροβολισμό, ήταν η πρώτη μου σκέψη ότι ήταν εκείνος. Όταν έδειχνε τη διάθεση να χωρίσουν πάντα είχε φασαρίες», περιέγραψε η δικηγόρος της 41χρονης Βίκυς. Καβάλα: Στραγγάλισε τη σύζυγό του στο φαρμακείο και επιχείρησε να αυτοκτονήσει Η γυναικοκτονία στην Καβάλα αποκαλύφθηκε την Παρασκευή 6 Μαΐου 2022 μέσα στο φαρμακείο που διατηρούσε το θύμα, μια 43χρονη γυναίκα που στραγγαλίστηκε από τον 55χρονο σύζυγό της. Ο 55χρονος πήγε την προηγουμένη το βράδυ στο φαρμακείο που διατηρούσε η 43χρονη φαρμακοποιός και υπήρξε έντονη διαφωνία μεταξύ τους. Ο καθ' ομολογίαν δράστης τη στραγγάλισε. Μετά το φόνο ο 55χρονος μετέφερε το πτώμα της γυναίκας του σε δώμα διπλανού κτίσματος, όπου και επιχείρησε να βάλει τέλος στη ζωή του, κόβοντας τις φλέβες του. Τελικά, πήρε τηλέφωνο στην αστυνομία και ομολόγησε το έγκλημα. Αστυνομικοί που έσπευσαν επί τόπου, προχώρησαν στη σύλληψή του. Σύμφωνα με τις μαρτυρίες, η γυναίκα είχε ζητήσει από τον σύζυγό της να χωρίσουν και ήδη είχαν αρχίσει οι διαδικασίες έκδοσης διαζυγίου. Το ζευγάρι είχε δύο ανήλικα παιδιά, ηλικίας 6 και 10 ετών. Δράμα: Την πυροβόλησε και τηλεφώνησε σε φίλη της πριν αυτοκτονήσει Ένας 64χρονος άνδρας σκότωσε με καραμπίνα την 59χρονη σύζυγό του και έδωσε τέλος στη ζωή του με τη μασιά από το τζάκι στις 7 Ιουνίου 2022, αφού πρώτα είχε αποκαλύψει την πράξη του σε φίλη του θύματος. Το ζευγάρι, που αν και σε διάσταση έμενε κάτω από την ίδια στέγη, καυγάδισε. Η 59χρονη φέρεται να ζήτησε από τον σύζυγό της να πάρουν διαζύγιο. Τότε εκείνος πήρε την καραμπίνα και τη σκότωσε. Τα ξημερώματα της Τρίτης (7/6), ο δράστης κάλεσε στο τηλέφωνο φίλη του θύματος και της γνωστοποίησε την πράξη του, ανακοινώνοντάς της την πρόθεσή του να αυτοκτονήσει, όπως και έγινε. Η φίλη της οικογένειας ειδοποίησε τη μία από τις δύο κόρες του ζευγαριού, που πήγε στο σπίτι για να βρει τους γονείς της νεκρούς. Το ζευγάρι διατηρούσε μικρό καφέ στο κέντρο της Δράμας. Κουκάκι: Σκότωσε την 46χρονη σύζυγό του γιατί θα έφευγε από το σπίτι Το βράδυ της 24ης Ιουνίου 2022 μία 46χρονη γυναίκα στο Κουκάκι έπεσε νεκρή από τα χέρια του 53χρονου συζύγου της. «Ήπια κάτι μπύρες το βράδυ, γύρισα σπίτι και η γυναίκα μου είχε ετοιμάσει βαλίτσες να φύγει και τη χτύπησα», με αυτά τα λόγια φαίνεται να περιέγραψε στους αστυνομικούς την πράξη του. Οι καβγάδες ανάμεσα στο ζευγάρι ήταν συχνοί. Τη γυναίκα εντόπισε ο 24χρονος γιος της που ειδοποίησε την Αμεση Δράση. Σύμφωνα με τις πληροφορίες, ο 53χρονος αφού σκότωσε τη σύζυγό του, τηλεφώνησε στον γιο της, ο οποίος ήταν έξω και διασκέδαζε, λέγοντάς του «σκότωσα τη μητέρα σου». Από την ιατροδικαστική εξέταση στη σορό προέκυψε ότι τα τραύματα από το κουζινομάχαιρο ήταν στον θώρακα και στον λαιμό, ενώ ο 53χρονος φέρεται να σκέπασε το πρόσωπο της 46χρονης συζύγου του με ένα ελαφρύ ύφασμα. Ο 53χρονος μετά τη δολοφονία της συζύγου του πήρε το αυτοκίνητο του και καθώς κινούνταν στη λεωφόρο Αθηνών - Σουνίου στο ύψος της παραλίας Θυμάρι έχασε τον έλεγχο του οχήματος με αποτέλεσμα να προσκρούσει σε βράχια. Ρέθυμνο: Τη σκότωσε γιατί του ζήτησε να χωρίσουν Η 56χρονη Γεωργία από το Ρέθυμνο φέρεται να ζήτησε από τον σύζυγό της να χωρίσουν. Ακολούθησε καυγάς στην κουζίνα του σπιτιού όπου διέμεναν. Ο 60χρονος το βράδυ της 31ης Ιουλίου 2022 μαχαίρωσε με χασαπομάχαιρο τη 56χρονη στο λαιμό. Ο 60χρονος υποστήριξε πως ήταν 42χρονια μαζί, από τότε που εκείνος ήταν 18 και εκείνη 16. Σύμφωνα με τα όσα είπε, πότε δεν χειροδίκησε εναντίον της στο παρελθόν. Η πρώτη λέξη που φέρεται να είπε στους αστυνομικούς ήταν «με κατεδάφισε». Ακόμη, είπε στην απολογία του ότι το θύμα εγκατέλειψε τη συζυγική εστία τρεις φορές το τελευταίο τρίμηνο και όταν επέστρεφε, εκείνος πάντα τη δέχονταν πίσω, ενώ ποτέ δεν τέθηκε θέμα διαζυγίου. Περιστέρι: Η 17χρονη Νικολέτα δολοφονείται από τον σύντροφό της - «Θόλωσα και την σκότωσα» Στις 2 Αυγούστου 2022 η 17χρονη Νικολέτα θα βρεθεί νεκρή στο κρεβάτι του σπιτιού της στο Περιστέρι. Από την πρώτη στιγμή στο στόχαστρο των δραστών για τη νέα γυναικοκτονία μπαίνει ο 22χρονος σύντροφός της, ο οποίος μετά τη δολοφονία διέφυγε στη Βόρεια Μακεδονία, όπου και συνελήφθη λίγες ημέρες αργότερα. Ο γυναικοκτόνος ισχυρίστηκε ότι έχασε την ψυχραιμία του και «θόλωσε», όταν η 17χρονη εκφράστηκε με άσχημο τρόπο για τον Μωάμεθ. Ο νεαρός ισχυρίστηκε ότι με τη 17χρονη Νικολέτα ήταν ένα αγαπημένο ζευγάρι, αλλά και ότι της ζητούσε να τον βοηθήσει με τα χαρτιά του, ώστε να φύγουν στην Ιταλία και να παντρευτούν. Ζάκυνθος: Σκότωσε τη γυναίκα του μόλις λίγες ώρες μετά τη νέα καταγγελία για ενδοοικογενειακή βία Μια 40χρονη γυναίκα δολοφονήθηκε από τον 49χρονο άνδρα της στη Ζάκυνθο το βράδυ της Κυριακής 31 Αυγούστου 2022. Η γυναίκα είχε μόλις προχωρήσει σε καταγγελία στην αστυνομία για ενδοοικογενειακή βία, όταν ο σύζυγός της επέστρεψε στο σπίτι, μετά από απουσία μιας εβδομάδας. και έπειτα από έντονο καυγά ξυλοκόπησε τη 40χρονη και τη μαχαίρωσε στο θώρακα και τον λαιμό. Η αστυνομία εξαπέλυσε ανθρωποκυνηγητό προκειμένου να εντοπιστεί ο δράστης, ο οποίος τελικά συνελήφθη στην οικοδομή που δούλευε. Ο συζυγοκτόνος, πατέρας τριών παιδιών, είχε απασχολήσει ξανά στο παρελθόν τις αρχές για παραβάσεις σχετικές με ενδοοικογενειακή βία και τον περασμένο Ιούνιο είχε συλληφθεί ξανά και για άλλα αδικήματα. Λάρισα: Σκότωσε την 35χρονη σύντροφό του και εξαφανίστηκε Το πτώμα 35χρονης στη Λάρισα βρέθηκε σε προχωρημένη σήψη στις 9 Σεπτεμβρίου 2022 σε υπόγειο πολυκατοικίας. Στην αρχή ο θάνατός της αποδόθηκε σε παθολογικά αίτια, ωστόσο, τα στοιχεία που συνέλεξαν οι αρχές δεν άργησαν να δείξουν ότι πρόκειται για γυναικοκτονία. 
 Το πτώμα της 35χρονης ήταν τυλιγμένο με κουβέρτα πάνω στο στρώμα. Τη σορό αντίκρισε η ιδιοκτήτρια διπλανού καταστήματος, η οποία και ειδοποίησε την αστυνομία. Νωρίτερα, περίοικοι είχαν παραπονεθεί για έντονη δυσοσμία. Σύμφωνα με τον ιατροδικαστή Λάρισας, Χρήστο Κραβαρίτη, που διενήργησε τη νεκροψία-νεκροτομή, η γυναίκα έφερε σοβαρό χτύπημα στο κεφάλι, το οποίο προκλήθηκε από αιχμηρό αντικείμενο. Η 35χρονη γυναίκα είχε στο παρελθόν καταγγείλει στις αρχές περιστατικά ενδοοικογενειακής βίας. Κομοτηνή: Την έκαψε ζωντανή Στις 13 Σεπτεμβρίου, στον ανατριχιαστικό κατάλογο με τις γυναικοκτονίες στην Ελλάδα, προστέθηκε και η 55χρονη από την Κομοτηνή, την οποία περιέλουσε με βενζίνη ο σύζυγός της και της έβαλε φωτιά. Μετά την επίθεση, η 55χρονη γυναίκα είχε μεταφερθεί στο νοσοκομείο και είχε διασωληνωθεί, αλλά δυστυχώς δεν κατάφερε να κρατηθεί στη ζωή και υπέκυψε στα τραύματά της. Καβάλα: Σκότωσε τη σύζυγό του, το ενός έτους παιδί τους και αυτοκτόνησε Στις 30 Σεπτεμβρίου 2022 η ελληνική κοινωνία συγκλονίστηκε από το διπλό φονικό σε χωριό της Καβάλας. Ο 56χρονος κτηνοτρόφος σκότωσε την πρώην σύντροφό του, το μόλις ενός έτους παιδί τους και στη συνέχεια έδωσε τέλος στη ζωή του. Σύμφωνα με την ιατροδικαστική έκθεση, το μωρό πυροβολήθηκε με μικρά σκάγια για πουλιά, ενώ η γυναίκα με χοντρά για αγριογούρουνα. Η 31χρονη είδε τον δράστη να πυροβολεί το παιδί τους πισώπλατα. Στη συνέχεια ο πρώην σύντροφός της την εκτέλεσε. Το ζευγάρι βρισκόταν σε διάσταση όταν 31χρονη φωτογράφος θέλησε να πάει ένα ταξίδι στο εξωτερικό για να διευθετήσει κάποια κληρονομικά ζητήματα. Ο 56χρονος φοβήθηκε ότι θα πάρει το παιδί και θα μείνει μόνιμα στο εξωτερικό και αποφάσισε να διαπράξει το στυγερό έγκλημα. Μεσσηνία: 81χρονος σκότωσε τη σύζυγό του και αυτοκτόνησε Ένας 81χρονος άνδρας, ψάλτης στην τοπική ενορία, σκότωσε στις 8 Νοεμβρίου 2022 την 61χρονη σύζυγο του και στη συνέχεια αυτοκτόνησε. Η τραγωδία εκτυλίχθηκε στην περιοχή Μπούκα Μεσσήνης, ενώ στο σπίτι βρέθηκαν μια βαριοπούλα και ένα μαχαίρι, το οποίο φαίνεται να χρησιμοποίησε ο δράστης για να θέσει τέλος στη ζωή του. Οι πληροφορίες αναφέρουν ότι το ζευγάρι τον τελευταίο καιρό αντιμετώπιζε αρκετά προβλήματα. Οι καυγάδες ήταν συνεχείς, ωστόσο κανείς από τους συγγενείς κι τους γείτονες δεν πίστευε ότι ο ηλικιωμένος άνδρας θα έφτανε σε αυτό το σημείο. Πειραιάς: Σκότωσε την 19χρονη σύντροφό του γιατί τον «τύφλωσε η ζήλια» Στις 3 Δεκεμβρίου ένας 25χρονος δολοφονεί μέσα στο σπίτι όπου διέμεναν στον Πειραιά την 19χρονη σύντροφό του. Ο καθ’ ομολογία δολοφόνος απέδωσε την πράξη του στο γεγονός ότι είναι ουσιοεξαρτημένος, στην κούραση από την εργασία του -εργάζεται σε μπαρ- και κυρίως στην προσπάθεια της συντρόφου του να τον «πικάρει» όπως ανέφερε χαρακτηριστικά. Του ανέφερε δηλαδή πως είχε σχέση με κάποιον άλλο. «Ανταλλάξαμε βαριές κουβέντες», ανέφερε και υποστήριξε πως ξαφνικά έχασε τον έλεγχο. Μάλιστα έκανε λόγο για «έγκλημα πάθους». Μετά το πέρας της απολογίας του, ο νεαρός κρίθηκε προφυλακιστέος με τη σύμφωνη γνώμη εισαγγελέα και ανακριτή.",https://www.athensvoice.gr/images/1074x600/jpg/files/2022-12-15/gynaikoktonia123.jpg,2022,12,17
https://www.athensvoice.gr/epikairotita/ellada/781306/gunaikoktonia-sti-mutilini-orgi-exo-apo-to-dikastirio-gia-ton-dolofono-tis-eratous/,Γυναικοκτονία στη Μυτιλήνη: Οργή έξω από το δικαστήριο για τον δολοφόνο της Ερατούς,2022-12-05,10:19:00,Ελλαδα,Newsroom,Γυναικοκτονία στη Μυτιλήνη: Δίκη σε δεύτερο βαθμό για τον δολοφόνο της Ερατούς - Η οργή της μητέρας του θύματος,Αίτημα για αναβολή από την πλευρά του κατηγορούμενου,"Νέα αναβολή αναμένεται να ζητήσει ο δράστης της γυναικοκτονίας στη Μυτιλήνη με θύμα την Ερατώ, τη νεαρή μητέρα που δολοφονήθηκε από τον εν διαστάσει σύζυγό της μέσα στο σπίτι της το 2019. Σύμφωνα με την τοπική ιστοσελίδα stonisi.gr, η πλευρά του δολοφόνου ζήτησε για δεύτερη φορά αναβολή όπως και στις 14 Μαρτίου γιατί έχει άλλη υπόθεση στην Πάτρα. Ο δικηγόρος της οικογένειας της Ερατούς λέει ότι το αίτημα είναι καταχρηστικό, η οικογένεια έρχεται για δεύτερη φορά με δικά της έξοδα από Αθήνα και ζητά να συζητηθεί έστω την Τετάρτη και η Εισαγγελέας συμφώνησε. Το Μικτό Ορκωτό αποφάσισε να κρατήσει την υπόθεση και να συζητήσει στη συνέχεια αν θα αναβληθεί. Έξω από το δικαστήριο βρέθηκαν συλλογικότητες που στηρίζουν την οικογένεια της Ερατούς, μεταξύ των οποίων ο Σύλλογος Προοδευτικών Γυναικών Μυτιλήνης, η κίνηση «Μαχητικές και Ελευθερες» και «Ανόρμινα». Παρούσες είναι οι συλλογικότητες που στηρίζουν την οικογένεια της Ερατώς, μεταξύ των οποίων ο Σύλλογος Προοδευτικών Γυναικών Μυτιλήνης, η κίνηση «Μαχητικές και Ελευθερες» και «Ανόρμινα».

Περισσότερα:https://www.stonisi.gr/post/48846/dolofone-video Ο δολοφόνος της 24χρονης Ερατώς έχει κριθεί πρωτόδικα ένοχος για ανθρωποκτονία από πρόθεση σε ήρεμη ψυχική κατάσταση με ισόβια κάθειρξη και για παράνομη οπλοφορία και παράνομη οπλοχρησία. «Δολοφόνε, ήρθες; Να σαπίσεις» είπαν, μεταξύ άλλων, οι οργισμένοι συγγενείς της 24χρονης ορισμένοι εκ των οποίων εκτόξευσαν και ύβρεις κατά του κατηγορούμενου.  Ο δολοφόνος αποδοκιμάστηκε από τη μητέρα της Ερατούς. «Δολοφόνε!»Ένταση το πρωί της Δευτέρας στα δικαστήρια Μυτιλήνης κατά τη μεταγωγή του δολοφόνου της 24χρονης Ερατώς.... Πηγή: stonisi.gr ",https://www.athensvoice.gr/images/1074x600/jpg/files/2022-12-05/mytilini_gynaikoktonia.jpg,2022,12,5
https://www.athensvoice.gr/epikairotita/ellada/781214/metaniomenos-dilonei-o-drastis-tis-gunaikoktonias-ston-peiraia-prothesmia-gia-na-apologithei/,Μετανιωμένος δηλώνει ο δράστης της γυναικοκτονίας στον Πειραιά - Προθεσμία για να απολογηθεί,2022-12-04,11:31:00,Ελλαδα,Newsroom,Γυναικοκτονία στον Πειραιά: «Μετανιωμένος» δηλώνει ο 25χρονος για τη δολοφονία της 19χρονης - Πήρε προθεσμία,Τι δήλωσε ο δικηγόρος του έξω από τα δικαστήρια,"Προθεσμία για να απολογηθεί στην ανακρίτρια την ερχόμενη Πέμπτη πήρε ο 25χρονος καθ' ομολογίαν δολοφόνος της 19χρονης συντρόφου του στον Πειραιά. Όπως είπε ο δικηγόρος του έξω από τα δικαστήρια, σε δηλώσεις του στους δημοσιογράφους, «μου έχει δηλώσει τη μεταμέλειά του, είναι συντετριμμένος». Σύμφωνα με πληροφορίες, ο συλληφθείς φέρεται να υποστήριξε πως η 19χρονη είδε κάποια μηνύματα από άλλη γυναίκα στο κινητό του και ξεκίνησε ο καβγάς. Όλα έγιναν τα ξημερώματα σε διαμέρισμα που έμενε η 19χρονη. Το ζευγάρι μόλις γύρισε από τη δουλειά άρχισε να τσακώνεται και αιτία όπως είπε ο ίδιος ο Αλβανός στους αστυνομικούς, ήταν ότι ζήλευε την κοπέλα. Σε ένα ξέσπασμα θυμού και υπό την επήρεια ναρκωτικών και συγκεκριμένα κοκαΐνης, έβγαλε το πιστόλι που είχε πάρει πριν ένα χρόνο από κάποιους Ρουμάνους (σύμφωνα με όσα είπε) και πυροβόλησε την 19χρονη ομοεθνή του δύο φορές στο κεφάλι. Μόλις κατάλαβε τι είχε κάνει, τηλεφώνησε στην Αστυνομία. Οι αστυνομικοί που έφθασαν στο σημείο βρήκαν τη γυναίκα νεκρή και τον δράστη να τους περιμένει. Του πέρασαν χειροπέδες και τον οδήγησαν στο αστυνομικό τμήμα της περιοχής. ",https://www.athensvoice.gr/images/1074x600/1/jpg/files/2022-12-04/peiraias-gynaikoktonia-dikastiria.jpg,2022,12,4
https://www.athensvoice.gr/epikairotita/ellada/781161/gunaikoktonia-ston-peiraia-skotose-ti-19hroni-sudrofo-tou-kai-paradothike/,Γυναικοκτονία στον Πειραιά - Σκότωσε τη 19χρονη σύντροφό του και παραδόθηκε,2022-12-03,10:06:13,Ελλαδα,Newsroom,Νέα υπόθεση γυναικοκτονίας απασχολεί τις Αρχές: 25χρονος άνδρας ομολόγησε τη δολοφονία της 19χρονης συντρόφου του στον Πειραιά - Παραδόθηκε ο δράστης.,Σοκ στην τοπική κοινωνία - Οι πρώτες πληροφορίες,"Σοκ στον Πειραιά προκαλεί υπόθεση γυναικοκτονίας. Τη δολοφονία της 19χρονης συντρόφου του ομολόγησε άνδρας 25 ετών, ο οποίος παραδόθηκε το πρωί του Σαββάτου στην Αστυνομική Διεύθυνση Πειραιά. Η γυναίκα εντοπίστηκε θανάσιμα τραυματισμένη εντός της οικίας της. Σύμφωνα με τις πρώτες πληροφορίες, η γυναίκα έφερε τραύμα από πυροβόλο όπλο στο κεφάλι. Περισσότερα σε λίγο…",https://www.athensvoice.gr/images/1074x600/jpg/files/2022-12-03/gynaikoktonia-peiraias.jpg,2022,12,3
https://www.athensvoice.gr/epikairotita/ellada/781163/skotose-ti-19hroni-sudrofo-tou-kai-paradothike-to-hroniko-tis-neas-gunaikoktonias/,Σκότωσε τη 19χρονη σύντροφο του και παραδόθηκε - Το χρονικό της νέας γυναικοκτονίας,2022-12-03,11:09:00,Ελλαδα,Γιώργος Σόμπολος,Υπόθεση γυναικοκτονίας συγκλονίζει τον Πειραιά: 25χρονος άνδρας ομολόγησε τη δολοφονία της 19χρονης συντρόφου του μέσα στο σπίτι τους.,"«Με τύφλωσε η ζήλια», φέρεται να δήλωσε ο 25χρονος","Με τύφλωσε η ζήλια, φέρεται να δήλωσε στους αστυνομικούς ο 25χρονος ο οποίος σήμερα το πρωί σκότωσε τη νεαρή σύντροφό του μέσα στο σπίτι τους στον Πειραιά.

 Ο φερόμενος ως δράστης, πυροβόλησε και σκότωσε τη 19χρονη κοπέλα του έπειτα από μια έντονη λογομαχία μέσα στο σπίτι τους, στην οδό Βάμβα 18, λίγες μόλις δεκάδες μέτρα μακριά από το αστυνομικό τμήμα Δημοτικού Θεάτρου.

 Ελάχιστα αργότερα και μόλις συνειδητοποίησε τι είχε κάνει, πήγε στο αστυνομικό τμήμα και παραδόθηκε.

 Κλιμάκιο του τμήματος Ανθρωποκτονιών της Ασφάλειας έσπευσε στο σπίτι και εκεί οι αστυνομικοί εντόπισαν σε δωμάτιο του σπιτιού νεκρή την 19χρονη κοπέλα, η οποία έφερε ένα τραύμα από βολίδα στο κεφάλι. Στο σημείο έφτασε και η ιατροδικαστής υπηρεσίας κα. Τσάκρη η οποία εξέτασε τον χώρο της δολοφονίας. Κατά την νεκροψία, η ιατροδικαστής Πειραιά διαπίστωσε μόνο το τραύμα από την βολίδα, ενώ την Δευτέρα το πρωί θα πραγματοποιηθεί η πλήρης ιατροδικαστική εξέταση στο νεκροτομείο Πειραιά.

 Ο 25χρονος αυτή την στιγμή, ανακρίνεται από τους αστυνομικούς εξηγώντας τους λόγους που τον οδήγησαν στην δολοφονία της όμορφης συντρόφου του.

 Μόλις σχηματισθεί η σε βάρος του δικογραφία, θα οδηγηθεί στον εισαγγελέα Πειραιά με την διαδικασία του αυτοφώρου",https://www.athensvoice.gr/images/1074x600/jpg/files/2022-12-03/peiraias-gynaikoktonia-19xroni.jpg,2022,12,3
https://www.athensvoice.gr/epikairotita/ellada/781187/gunaikoktonia-ston-peiraia-skotose-ti-19hroni-kai-ekrupse-to-oplo-stin-katapsuxi/,Γυναικοκτονία στον Πειραιά: Σκότωσε τη 19χρονη και έκρυψε το όπλο στην κατάψυξη,2022-12-03,19:39:44,Ελλαδα,Newsroom,Γυναικοκτονία στον Πειραιά: Τα πρώτα λόγια του καθ’ ομολογίαν δράστη στους αστυνομικούς - Σκότωσε τη 19χρονη και έκρυψε το όπλο στην κατάψυξη.,Σοκάρουν οι λεπτομέρειες του άγριου εγκλήματος,"Σοκαριστικές είναι οι λεπτομέρειες που βγαίνουν στη δημοσιότητα για τη νέα γυναικοκτονία, αυτή τη φορά στον Πειραιά. Σύμφωνα με πληροφορίες, ο καθ' ομολογίαν δράστης δήλωσε στους αστυνομικούς ότι ζήλευε τη 19χρονη και ότι είχε κάνει χρήση κοκαΐνης, πριν πάρει το όπλο και την πυροβολήσει δύο φορές στο κεφάλι. Αμέσως μετά, φέρεται να έκρυψε το όπλο στην κατάψυξη, άγνωστο για ποιον λόγο και με ποια σκοπιμότητα, καθώς λίγες ώρες αργότερα ο ίδιος παραδόθηκε στην αστυνομία και ομολόγησε την αποτρόπαιη πράξη του. Μάλιστα, φέρεται να είπε στους αστυνομικούς, ότι πριν παραδοθεί, προκειμένου να περάσει η επήρεια της κοκαΐνης, έκανε βόλτες με το αυτοκίνητό του. Το άγριο έγκλημα σημειώθηκε τα ξημερώματα του Σαββάτου στα Καμίνια του Πειραιά, όταν ο 24χρονος άνδρας, αλβανικής καταγωγής, πυροβόλησε δύο φορές στο κεφάλι τη 19χρονη γυναίκα. Κατόπιν παρουσιάστηκε στο αστυνομικό τμήμα του Δημοτικού Θεάτρου, στο κέντρο του Πειραιά και παραδόθηκε. Κλιμάκιο του τμήματος Ανθρωποκτονιών της Ασφάλειας έσπευσε στο σπίτι και εκεί οι αστυνομικοί εντόπισαν σε δωμάτιο του σπιτιού νεκρή την 19χρονη κοπέλα, η οποία έφερε ένα τραύμα από βολίδα στο κεφάλι. Με τύφλωσε η ζήλια, φέρεται μάλιστα να δήλωσε στους αστυνομικούς ο 25χρονος.",https://www.athensvoice.gr/images/1074x600/jpg/files/2022-12-03/peiraias-gynaikoktonia-omologia.jpg,2022,12,3
https://www.athensvoice.gr/epikairotita/ellada/779048/sunehizetai-i-diki-gia-ti-gunaikoktonia-sti-folegandro-hasame-to-koritsi-mas-horis-logo/,Συνεχίζεται η δίκη για τη γυναικοκτονία στη Φολέγανδρο - «Χάσαμε τη Γαρυφαλλιά μας χωρίς λόγο»,2022-11-17,10:02:00,Ελλαδα,Newsroom,"Γυναικοκτονία στη Φολέγανδρο: Το ξέσπασμα του πατέρα της Γαρυφαλλιάς, τα δρακόντεια μέτρα ασφαλείας και η παρουσία της Ιωάννας Παλιοσπύρου",H Ιωάννα Παλιοσπύρου στο πλευρό των γονιών του θύματος,"Στο Μικτό Ορκωτό Δικαστήριο της Σύρου συνεχίζεται σήμερα (17/11) η δίκη για τη γυναικοκτονία στη Φολέγανδρο με θύμα τη Γαρυφαλλιά Ψαράκου από τον σύντροφό της με τον οποίο είχαν μεταβεί στο νησί για ολιγοήμερες διακοπές. Σύμφωνα με το cyclades24.gr, ο κατηγορούμενος καθ’ ομολογίαν δράστης μεταφέρθηκε στα δικαστήρια υπό δρακόντεια μέτρα ασφαλείας της αστυνομίας περίπου στις 07:30 το πρωί της Πέμπτης. Ο 30χρονος που θα καθίσει στο εδώλιο του κατηγορουμένου θα δικαστεί για ανθρωποκτονία από πρόθεση σε ήρεμη ψυχική κατάσταση. Σύμφωνα με το βούλευμα του δικαστικού συμβουλίου Νάξου και την εισαγγελική πρόταση, ο δράστης της δολοφονίας είχε πλήρη επίγνωση των πράξεων του.Για τη μεταφορά του δράστη, όσο και για την εξέλιξη της δίκης έχουν φτάσει στη Σύρο δυνάμεις της αστυνομίας και από άλλες περιοχές για να συνδράμουν στην επιχείρηση. «Είναι πολύ δύσκολη μέρα, ζούμε από την αρχή τη δολοφονία, είμαστε πολύ στενοχωρημένοι, θέλουμε την παραδειγματική του τιμωρία. Αφού δεν υπάρχει θανατική ποινή δεν πρέπει να βγει αυτός ο άνθρωπος έξω από τη φυλακή. Είναι προσβολή για τον πόνο μας και το παιδί που χάσαμε. Τον είδα στο δικαστήριο με κουστούμι και ζελέ και ήθελα να τον πιάσω από τον λαιμό να τον πνίξω. Τα παντελόνια δεν είναι γι’ αυτούς τους φονιάδες. Χάσαμε το κορίτσι μας χωρίς λόγο γιατί χάλασε η φάση» είπε ο πατέρας της δολοφονημένης Γαρυφαλλιάς. Δικαίωση για τη δολοφονία της κόρης τους ζητούν οι γονείς της Γαρυφαλιάς, οι οποίοι ταξίδεψαν και πάλι στη Σύρο για να παραστούν στη δίκη. Στην πρωτεύουσα των Κυκλάδων βρίσκεται και η Ιωάννα Παλιοσπύρου, προκειμένου να συμπαρασταθεί στους γονείς του θύματος. Με πληροφορίες από cyclades24.gr  ",https://www.athensvoice.gr/images/1074x600/jpg/files/2022-11-17/gynaikoktonia_folegandros_garyfalia.jpg,2022,11,17
https://www.athensvoice.gr/epikairotita/ellada/777768/gunaikoktonia-sti-folegandro-diakopi-tis-dikis-tou-dolofonou-tis-garufallias/,Γυναικοκτονία στη Φολέγανδρο: Διακοπή της δίκης του δολοφόνου της Γαρυφαλλιάς,2022-11-08,10:07:00,Ελλαδα,Newsroom,Γυναικτοκτονία Γαρυφαλλιάς στη Φολέγανδρο: Η δίκη για την τιμωρία του δολοφόνου της και τα πανό έξω από το δικαστήριο,Στη Σύρο γονείς και συγγενείς του θύματος,"Στο Μικτό Ορκωτό Δικαστήριο της Σύρου αναβίωσε το πρωί της Τρίτης (8/11) η γυναικοκτονία της Γαρυφαλλιάς στη Φολέγανδρο το καλοκαίρι του 2021. Σύμφωνα με το cyclades24.gr, o κατηγορούμενος μεταφέρθηκε στα δικαστήρια κάτω από δρακόντεια μέτρα ασφαλείας της αστυνομίας νωρίς το πρωί της Τρίτης. Ο 30χρονος που καθίσει στο εδώλιο του κατηγορουμένου θα δικαστεί για ανθρωποκτονία από πρόθεση σε ήρεμη ψυχική κατάσταση. Σύμφωνα με το βούλευμα του δικαστικού συμβουλίου Νάξου και την εισαγγελική πρόταση, ο δράστης της δολοφονίας είχε πλήρη επίγνωση των πράξεων του. Η υπόθεση δεν εξετάστηκε επί της ουσίας, μιας και η πλευρά του θύματος ζήτησε να διακοπεί και πήρε αναβολή επειδή δεν υπήρχε η δυνατότητα να δώσει το παρών, ο βασικός συνήγορος υπεράσπισης, Αλέξης Κούγιας. Το δικαστήριο διέκοψε την εκδίκαση της υπόθεσης με νεότερη ημερομηνία την 17η Νοεμβρίου. Οι συγγενείς και φίλοι της Γαρυφαλλιάς έχουν ταξιδέψει στη Σύρο για να συμπαρασταθούν στους γονείς της Γαρυφαλλιάς, οι οποίοι ζητούν την παραδειγματική τιμωρία του δράστη. Από νωρίς το πρωί της Τρίτης υπήρξε κινητοποίηση στην Πλατεία Μιαούλη έξω από τα δικαστήρια με πανό που έχουν στηθεί σε διάφορα σημεία τόσο από τους συγγενείς όσο από τη Φεμινιστική οργάνωση Σύρου. Πηγή: cyclades24.gr",https://www.athensvoice.gr/images/1074x600/jpg/files/2022-11-08/gynaikoktonia_folegandros.jpg,2022,11,8
https://www.athensvoice.gr/epikairotita/ellada/773043/gunaikoktonia-stin-kavala-eihe-apeilisei-oti-tha-tous-skotosei-dilonei-o-dikigoros-tis-31hronis/,"Γυναικοκτονία στην Καβάλα: «Είχε απειλήσει ότι θα τους σκοτώσει», δηλώνει ο δικηγόρος της 31χρονης",2022-09-30,19:50:00,Ελλαδα,Newsroom,"Γυναικοκτονία στην Καβάλα: Ο 56χρονος είχε απειλήσει στο παρελθόν να σκοτώσει την 31χρονη και το μωρό τους, σύμφωνα με τον δικηγόρο του θύματος.",Η δικαστική διαμάχη για την επιμέλεια του παιδιού,"Νέα στοιχεία στην Καβάλα για τη γυναικοκτονία με θύμα την 31χρονη. Δράστης της δολοφονίας ο 56χρονος σύντροφός της, κτηνοτρόφος στο επάγγελμα, ο οποίος πυροβόλησε και σκότωσε την 31χρονη και το μωρό τους μέσα στο μαντρί πριν αυτοκτονήσει στη συνέχεια. Ο δικηγόρος της 31χρονης δήλωσε ότι ο δολοφόνος είχε απειλήσει το θύμα στο παρελθόν. Ειδικότερα, είχε πει στην άτυχη γυναίκα ότι θα σκοτώσει τόσο εκείνη όσο και το μωρό τους. «Το ζευγάρι δεν πήγαινε καλά. Συζούσαν δεν ήταν παντρεμένοι ούτε σύμφωνο συμβίωσης είχαν» ανέφερε ο Μάρκος Αποστολίδης. Και πρόσθεσε: «Γνωρίστηκαν πριν από 4 χρόνια, όταν η κοπέλα είχε έρθει για μια διπλωματική εργασία. Της άρεσε το χωριό, ήταν φυσιολάτρης, λάτρευε τα ζώα, της άρεσε ο βουκολικός τρόπος ζωής εδώ στη Λεκάνη Καβάλας, όπου είναι και λίγο πρωτόγονα τα πράγματα». «Πάντως από τον Ιούλιο και μετά ήταν χώρια και ζούσε με τον παππού της στο χωριό» τόνισε ακόμη, υπογραμμίζοντας: «Η γυναίκα είχε δεχθεί και άλλη λεκτική απειλή πριν από τρεις μήνες που χώρισαν, ότι θα σκότωνε εκείνη και το μωρό αν έφευγε με το παιδί στη Γερμανία. Η γυναίκα δεν το κατήγγειλε πουθενά δυστυχώς». Ο δικηγόρος της 31χρονης ξεκαθαρίζει ότι το θύμα δεν είχε πρόθεση να φύγει μόνιμα στη Γερμανία. «Ήθελε να πάει στη Γερμανία για 15-20 ημέρες για να ρυθμίσει κάποια κληρονομικά γιατί η κοπέλα είχε χάσει από νεαρή ηλικία τον πατέρα και τη γιαγιά της και θα επέστρεφε στο χωριό με το μωρό. » Δεν είχε καμία πρόθεση να μείνει εκεί και να αποστερήσει τον πατέρα από την επαφή παιδί του. Αυτό τον τρόμαξε φαίνεται, παρότι τον είχαμε διαβεβαιώσει και προφορικώς και γραπτώς μάλιστα είχαμε καταθέσει ενόρκως στο δικαστήριο ότι δεν υπήρχε τέτοια επιθυμία» συνεχίζει στις δηλώσεις του στο iefimerida. Σε άλλο σημείο των δηλώσεών του ο δικηγόρος γνωστοποίησε πως ο 56χρονος γυναικοκτόνος και δολοφόνος του παιδιού «δεν καιγόταν από αγάπη» για το μωρό. «Αυτό το απέδειξε την ημέρα που γέννησε η γυναίκα. Δεν την πήγε στο μαιευτήριο όταν έσπασαν τα νερά, ένας φίλος του την πήγε. Ούτε την επισκέφθηκε, γιατί είχε δουλειά στα κατσίκια, όπως είχε πει» τόνισε. Υπενθυμίζεται ότι αμέσως μετά τη γυναικοκτονία στην Καβάλα ο δράστης του άγριου εγκλήματος τηλεφώνησε στον ξάδελφό του, ζητώντας του να έρθει αμέσως στο μαντρί. Αυτός ήταν που αντίκρισε και το θεάμα με τη νεκρή οικογένεια.",https://www.athensvoice.gr/images/1074x600/1/jpg/files/2022-09-30/kavala-gynaikoktonia.jpg,2022,9,30
https://www.athensvoice.gr/epikairotita/ellada/772337/natassa-bofiliou-gia-gunaikoktonies-poio-sustima-epitrepei-na-dolofonoudai-oi-adelfes-mas/,Νατάσσα Μποφίλιου για γυναικοκτονίες: «Ποιο σύστημα επιτρέπει να δολοφονούνται οι αδελφές μας;»,2022-09-25,09:47:30,Ελλαδα,Newsroom,Νατάσσα Μποφίλιου: Για την πατριαρχία ως παθογένεια ενός σάπιου συστήματος μίλησε κατά τη διάρκεια συναυλίας της η γνωστή ερμηνεύτρια.,"Το βίντεο από την τοποθέτηση κατά τη διάρκεια συναυλίας, ξανά επίκαιρο","Μια πρόσφατη τοποθέτηση της Νατάσσας Μποφίλιου έρχεται ξανά στην επικαιρότητα, με αφορμή τα αυξανόμενα περιστατικά βίας κατά των γυναικών, αλλά δεδομένων και των γεγονότων που συγκλονίζουν το Ιράν μετά τον θάνατο της Μαχσά Αμινί. Κατά τη διάρκεια συναυλίας της στο Θέατρο Γης στις 13/9 στη Θεσσαλονίκη, η Νατάσσα Μποφίλιου αναφέρθηκε στο σύστημα εκείνο που γεννά, αναθρέφει και συντηρεί πατριαρχικές πεποιθήσεις και πάσης φύσης ανισότητες. Ρωτώντας το κοινό της εάν «σήμερα βάλαμε φωτιά στην πατριαρχία», η καλλιτέχνιδα αναφέρθηκε στο φαινόμενο ως μέρος ενός μεγαλύτερου προβλήματος. «Αδέλφια, όμως δεν φτάνει η φωτιά στην πατριαρχία. Το σημαντικότερο από όλα είναι να σκεφτούμε τι είναι αυτό που γεννά την πατριαρχία. Ποιο σύστημα επιτρέπει να δολοφονούνται οι αδερφές μας και ακόμα να μην υπάρχει επίσημα ο όρος γυναικοκτονία; Πρέπει να σκεφτούμε ποιος επιτρέπει σε ανθρώπους να βγαινουν στην τηλεόραση, σε εκπροσώπους μιας κυβέρνησης, και να λένε πως όποιος δεν προσαρμόζεται, πεθαίνει; Η πατριαρχία κορίτσια και αγόρια είναι κι αυτή παθογένεια ενός σάπιου συστήματος. Αυτό είναι το πρόβλημα», κατέληξε με το κοινό να την επευφημεί. A post shared by 🔻ᴛʜᴇᴍɪs ᴇғᴛʜɪᴍᴏᴜᴅɪs 🔺 (@themisefthimoudis) ",https://www.athensvoice.gr/images/1074x600/jpg/files/2022-09-25/natassa-mpofiliou-gynaikoktonies.jpg,2022,9,25
https://www.athensvoice.gr/epikairotita/ellada/770916/gunaikoktonia-sti-larisa-i-35hroni-eihe-kataggeilei-ton-sudrofo-tis-gia-endooikogeneiaki-via/,Γυναικοκτονία στη Λάρισα: Η 35χρονη είχε καταγγείλει τον σύντροφό της για ενδοοικογενειακή βία,2022-09-12,09:52:46,Ελλαδα,Newsroom,Γυναικοκτονία στη Λάρισα:Η καταγγελία 35χρονης για ενδοοικογενειακή βία και το ενδεχόμενο διαφυγής του υπόπτου στο εξωτερικό.,Λίγες ημέρες πριν βρεθεί δολοφονημένη,"H 35χρονη Ιωάννα, η γυναίκα που βρέθηκε δολοφονημένη μέσα στο διαμέρισμα της οδού Παπαναστασίου στη Λάρισα, είχε προχωρήσει λίγες ημέρες πριν αποκαλυφθεί το έγκλημα σε καταγγελία για ενδοοικογενειακή βία σε βάρος του 27χρονου συντρόφου της, ο οποίος εξακολουθεί να αναζητείται από τις αρχές ως ύποπτος για τη νέα γυναικοκτονία. Η Ιωάννα βρέθηκε νεκρή την περασμένη Πέμπτη τυλιγμένη μέσα σε μία κουβέρτα, πάνω σε στρώμα στο υπόγειο διαμέρισμα όπου διέμενε. Σύμφωνα με την ιατροδικαστική εξέταση του Χρήστου Κραβαρίτη, έφερε «εμπιεσματικό κάταγμα δεξιά κροταφοβρεγματικά της κεφαλής μετ’ αποκαλύψεως του εγκεφαλικού παρεγχύματος, από θλων και αμβλύ όργανο, ενώ κειτόταν νεκρή για περίπου μία εβδομάδα». Οι αρχές αναζητούν ως βασικό ύποπτο για τη γυναικοκτονία, τον σύντροφο της 35χρονης. Σύμφωνα με πληροφορίες, οι αρχές δεν αποκλείουν το ενδεχόμενο ο άνδρας να έχει καταφέρει να περάσει τα σύνορα και γι' αυτό ενημερώνουν τις αρχές γειτονικών χώρων. Σύμφωνα με πληροφορίες, πριν λίγες μέρες ο άνδρας, που είναι παλιός γνώριμος των αρχών, φέρεται να επιχείρησε να φύγει από την Ελλάδα από την περιοχή της Ειδομένης περνώντας στη Βόρεια Μακεδονία. Εκεί τον σταμάτησαν οι αρχές, είδαν ότι δεν μπορεί να βγει εκτός Ελλάδας και τον γύρισαν πίσω. Τότε ακόμη δεν είχε γίνει γνωστή η γυναικοκτονία κι έτσι η κίνηση του να περάσει τα σύνορα δεν θεωρήθηκε ύποπτη. Η έντονη δυσοσμία που φαινόταν να προέρχεται από πολυκατοικία στην οδό Παπαναστασίου, ήταν το γεγονός που έκανε για πρώτη φορά τους κατοίκους της περιοχής να κινητοποιηθούν. Το μεσημέρι της Πέμπτης, η ιδιοκτήτρια καταστήματος κοντά στην πολυκατοικία, αποφάσισε να διερευνήσει από που προερχόταν τελικά η δυσοσμία και γι’ αυτό κατέβηκε στο υπόγειο της πολυκατοικίας. Εκεί αντίκρισε νεκρή την 35χρονη γυναίκα, η οποία φέρεται την τελευταία εβδομάδα να μην είχε δώσει σημείο ζωής. Το απόγευμα της 8ης Σεπτεμβρίου η αστυνομία δέχεται κλήση από τη γυναίκα που πρώτη μπήκε στο διαμέρισμα, και μετέβη στο σημείο. Οι αστυνομικοί μόλις έφτασαν, κατέβηκαν τα σκαλιά που οδηγούσαν στο υπόγειο. Οι αστυνομικοί βρήκαν το άψυχο σώμα της 35χρονης τυλιγμένο με ένα πάπλωμα. Ήταν ήδη σε αποσύνθεση. Σύμφωνα με περίοικους του ζευγαριού, δεν είχαν πολλές σχέσεις με τη γειτονιά, κυκλοφορούσαν κυρίως βραδινές ώρες και είχαν αρκετές εντάσεις. Όπως αναφέρει το onlarissa, το ζευγάρι καβγάδιζε συχνά ενώ δεν ήταν ιδιαίτερα κοινωνικοί.   ",https://www.athensvoice.gr/images/1074x600/jpg/files/2022-09-12/gynaikoktonia_larisa.jpg,2022,9,12
https://www.athensvoice.gr/epikairotita/ellada/770682/nea-upothesi-gunaikoktonias-sti-larisa-frikiastiki-apopeira-stin-komotini/,Γυναικοκτονία 35χρονης στη Λάρισα - Συνελήφθη άνδρας που έβαλε φωτιά στη σύζυγό του στην Κομοτηνή,2022-09-09,08:45:33,Ελλαδα,Newsroom,Γυναικοκτονία 35χρονης στη Λάρισα - Πυρπολισμός σε 50χρονη ΑΜΕΑ στην Κομοτηνή από τον σύζυγό της.,Το θύμα είναι έγκυος και έχει χάσει το πόδι της από διαβήτη,"Νέα γυναικοκτονία καταγράφεται στη χώρα μας, αυτή τη φορά με θύμα μία 35χρονη στη Λάρισα. Σύμφωνα με το onlarissa, η δολοφονία αποκαλύφθηκε χθες Παρασκευή, όταν λόγω της έντονης οσμής περίοικοι ειδοποίησαν τις αρχές. Οι αστυνομικοί βρέθηκαν μπροστά σε ένα αποτρόπαιο θέαμα, με την 35χρονη να είναι τυλιγμένη με ένα πάπλωμα. Λόγω της προχωρημένης σήψης, αρχικά εκτιμήθηκε πως επρόκειτο για θάνατο από παθολογικά αίτια, όμως στη συνέχεια διαπιστώθηκε πως η άτυχη γυναίκα έφερε χύπημα στο κεφάλι από αιχμηρό αντικείμενο. Το θύμα διέμενε με τον Πακιστανό σύντροφό της που αναζητείται από τις αρχές ως ο βασικός ύποπτος για τη δολοφονία. Την ίδια ώρα, μία νέα επίθεση σε γυναίκα από τον σύζυγό της σημειώθηκε στην Κομοτηνή. Την άτυχη γυναίκα, που δίνει «μάχη» για τη ζωή της, την περιέλουσε με βενζίνη και της έβαλε φωτιά, ο σύζυγός της, ο οποίος έχει συλληφθεί. Ο δράστης φέρεται να το «μετάνιωσε» στη συνέχεια και να έσβησε την φωτιά, ενώ κάλεσε και την αστυνομία. Σύμφωνα με πληροφορίες του site «Χρόνος», η γυναίκα είναι περί των 50 ετών και μάλιστα είναι άτομο με αναπηρία, καθώς έχει χάσει το πόδι της από διαβήτη. Όπως αναφέρει η ΕΡΤ, η μουσουλμανικής καταγωγής γυναίκα που είναι από την Ξάνθη αλλα ζει στην Κομοτηνή, είναι έγκυος. Η γυναίκα μεταφέρθηκε στο Τμήμα Επειγόντων Περιστατικών του Νοσοκομείου Κομοτηνής.",https://www.athensvoice.gr/images/1074x600/2/jpg/files/2022-09-09/astinomia-elas.jpg,2022,9,9
https://www.athensvoice.gr/epikairotita/ellada/770751/gunaikoktonia-sti-larisa-auti-einai-i-35hroni-pou-dolofonithike-sto-diamerisma-eikones/,Γυναικοκτονία στη Λάρισα: Αυτή είναι η 35χρονη που δολοφονήθηκε στο διαμέρισμα (εικόνες),2022-09-09,15:52:00,Ελλαδα,Newsroom,Στη Λάρισα η γυναικοκτονία στο υπόγειο διαμέρισμα είχε θύμα μια 35χρονη γυναίκα. Ήταν νεκρή 7 ημέρες.,Το πτώμα της βρέθηκε σε προχωρημένη σήψη,"Συνεχίζονται οι έρευνες στη Λάρισα για τη γυναικοκτονία στο υπόγειο διαμέρισμα στην οδό Παπαναστασίου. Η 35χρονη βρέθηκε δολοφονημένη πάνω σε στρώμα το μεσημέρι της Πέμπτης (8/9). Το πτώμα της, σε προχωρημένη σήψη, ήταν τυλιγμένο σε κουβέρτα. Η Ιωάννα είχε στο παρελθόν καταγγείλει περιστατικά ενδοοικογενειακής βίας. Ο σύντροφός της από το Πακιστάν παραμένει άφαντος και θεωρείται ο βασικός ύποπτος για τη γυναικοκτονία στη Λάρισα. Ο 27χρονος Πακιστανός είχε απασχολήσει στο παρελθόν την αστυνομία για ναρκωτικά. Σε βάρος του είχαν επιβληθεί περιοριστικοί όροι (εμφάνιση ανά τακτά χρονικά διαστήματα στο Αστυνομικό Τμήμα, απαγόρευση εξόδου από τη χώρα). Ο ιατροδικαστής που εξέτασε τη σορό της 35χρονης στη Λάρισα, διαπίστωσε κάταγμα στο κεφάλι από αμβλύ αντικείμενο. Λόγω της προχωρημένης σήψης υπήρχε αρχικά η εκτίμηση ότι ο θάνατός της οφείλεται σε παθολογικά αίτια -κάτι το οποίο δεν επιβεβαιώθηκε στη συνέχεια. Όπως έγινε γνωστό, δεν βρέθηκαν κακώσεις που να καταδεικνύουν προηγούμενο καβγά. Ο θάνατός της επήλθε ακαριαία. Η 35χρονη Ιωάννα, το θύμα της γυναικοκτονίας στη Λάρισα, ήταν μητέρα ενός παιδιού.",https://www.athensvoice.gr/images/1074x600/jpg/files/2022-09-09/ioanna-gynaikoktonia.jpg,2022,9,9
https://www.athensvoice.gr/epikairotita/ellada/770739/gunaikoktonia-sti-larisa-7-imeres-itan-nekri-i-35hroni-afados-o-sudrofos-tis/,Γυναικοκτονία στη Λάρισα: 7 ημέρες ήταν νεκρή η 35χρονη - Άφαντος ο σύντροφός της (βίντεο),2022-09-09,13:23:12,Ελλαδα,Newsroom,"Στη Λάρισα η νέα γυναικοκτονία στην Ελλάδα. Νεκρή 35χρονη, η οποία έφερε τραύμα στο κεφάλι. Το πτώμα της εντοπίστηκε μετά από 7 ημέρες.",Τι έδειξε η νεκροψία,"Γυναικοκτονία στη Λάρισα ερευνά η αστυνομία. Η αρχική εκτίμηση ότι ο θάνατος της 35χρονης οφείλεται σε παθολογικά αίτια δεν επιβεβαιώθηκε, καθώς -όπως διαπιστώθηκε- υπήρχε συντριπτικό κάταγμα κεφαλής από αμβλύ αντικείμενο. Το πτώμα της 35χρονης βρέθηκε την Πέμπτη (8/9) σε διαμέρισμα στη Λάρισα. Ήταν σε προχωρημένη αποσύνθεση και εντοπίστηκε τυλιγμένο με κουβέρτα πάνω στο στρώμα. Τη σορό αντίκρισε η ιδιοκτήτρια διπλανού καταστήματος, η οποία και ειδοποίησε την αστυνομία. Νωρίτερα, περίοικοι είχαν παραπονεθεί για έντονη δυσοσμία. Σύμφωνα με τον ιατροδικαστή Λάρισας, Χρήστο Κραβαρίτη, που διενήργησε τη νεκροψία-νεκροτομή, η γυναίκα έφερε σοβαρό χτύπημα στο κεφάλι, το οποίο προκλήθηκε από αιχμηρό αντικείμενο. Σημειώνεται ότι για τη γυναικοκτονία στη Λάρισα αναζητείται ο σύντροφος της 35χρονης, ο οποίος παραμένει άφαντος και θεωρείται ο βασικός ύποπτος. Αστυνομικοί δεν αποκλείουν ο αλλοδαπός από το Πακιστάν να έχει ήδη περάσει τα σύνορα, γι’ αυτό και έχουν ενημερωθεί οι αρχές γειτονικών χωρών. Η άτυχη γυναίκα είχε στο παρελθόν καταγγείλει στις αρχές περιστατικά ενδοοικογενειακής βίας. Δημοσιεύματα στον τοπικό Τύπο αναφέρουν ότι το ζευγάρι είχε απασχολήσει στο παρελθόν την αστυνομία για υπόθεση ναρκωτικών. Το υπόγειο διαμέρισμα όπου σημειώθηκε η γυναικοκτονία στη Λάρισα βρίσκεται στην οδό Παπαναστασίου. Στη δημοσιότητα έχουν δοθεί φωτογραφίες από το σπίτι, όπου εντοπίστηκε το πτώμα της 35χρονης σε προχωρημένη αποσύνθεση.",https://www.athensvoice.gr/images/1074x600/1/jpg/files/2022-09-09/gynaikoktonia-larissa.jpg,2022,9,9
https://www.athensvoice.gr/epikairotita/ellada/769333/volos-htupise-ti-suzugo-tou-kai-tin-apeilise-me-gunaikoktonia-tha-patheis-oti-kai-oi-alles/,"Βόλος: Χτύπησε τη σύζυγό του και την απείλησε με γυναικοκτονία - «Θα πάθεις ό,τι και οι άλλες»",2022-08-26,06:28:00,Ελλαδα,Newsroom,Βόλος: Επεισόδιο ενδοοικογενειακής βίας με δράστη 45χρονο - Ο ξυλοδαρμός της συζύγου του και οι απειλές για γυναικοκτονία.,Νέα περιστατικό ενδοοικογενειακής βίας,"Νέα υπόθεση ενδοοικογενειακής βίας καταγράφηκε πριν από λίγες ημέρες στον Βόλο. 45χρονος χτύπησε δυνατό στο πρόσωπο τη 43χρονη σύζυγό του και την απείλησε ότι θα είναι το θύμα γυναικοκτονίας, λέγοντάς της: «θα κάψω, θα πάθεις ό,τι έπαθαν και οι άλλες». Σύμφωνα με το magnesianews.gr, ο 45χρονος χτύπησε την περασμένη Τετάρτη τόσο δυνατά τη γυναίκα, που θόλωσε η όρασή της. Η 43χρονη έκανε καταγγελία στην Αστυνομία, ο δράστης συνελήφθη και αφέθηκε ελεύθερος, ενώ θα δικαστεί την Τρίτη στο Αυτόφωρο Τριμελές Πλημμελειοδικείο Βόλου. Ο 45χρονος ιδιοκτήτης καταστήματος ειδών τροφίμων, που διατηρεί μαζί με τη σύζυγό του και τον 19χρονο γιο τους, μάλωσε με τη γυναίκα και αφού την έβρισε, την απείλησε ότι θα την κάψει και θα τη σκοτώσει και θα έχει την τύχη των άλλων γυναικών που δολοφονήθηκαν από τους συζύγους τους, σύμφωνα με την καταγγελία της 43χρονης γυναίκας. Ο άνδρας συνελήφθη και κρατήθηκε την Τετάρτη στη Διεύθυνση Αστυνομίας Μαγνησίας και χθες το μεσημέρι οδηγήθηκε για να δικαστεί στο Αυτόφωρο Τριμελές Πλημμελειοδικείο Βόλου. Εναντίον του ασκήθηκε από την εισαγγελική αρχή ποινική δίωξη πλημμεληματικού χαρακτήρα για εξύβριση και απειλή, όπως και για επικίνδυνη σωματική βλάβη κατά συζύγου με βάση τις διατάξεις του Ποινικού Κώδικα περί ενδοοικογενειακής βίας. Η εκδίκαση της υπόθεσης αναβλήθηκε για την ερχόμενη Τρίτη 30 Αυγούστου, λόγω απουσίας της γυναίκας που θα κατέθετε ως μάρτυρας κατηγορίας. Ο άνδρας κατέθεσε στο Δικαστήριο ότι μέχρι την Τρίτη δεν θα μένει στο σπίτι με τη σύζυγό του, αλλά στο κατάστημα που διαθέτει, ενώ ο πρόεδρος του Τριμελούς του επέστησε την προσοχή να μην δημιουργήσει νέο επεισόδιο κατά της συζύγου του αυτές τις ημέρες, ενώ αφέθηκε ελεύθερος.",https://www.athensvoice.gr/images/1074x600/jpg/files/2022-08-09/peripoliko_astynomikos.jpg,2022,8,26
https://www.athensvoice.gr/epikairotita/ellada/768606/gunaikoktonia-sto-rethumno-suglonizei-i-kori-tis-56hronis-na-sapiseis-mesa-sti-fulaki/,Γυναικοκτονία στο Ρέθυμνο: Συγκλονίζει η κόρη της 56χρονης - «Να σαπίσεις μέσα στη φυλακή»,2022-08-17,19:11:00,Ελλαδα,Newsroom,Γυναικοκτονία στο Ρέθυμνο με θύμα την 56χρονη Γεωργία. Η συγκλονιστική ανάρτηση της κόρης της για το έγκλημα και τον 60χρονο δράστη.,«Να μην τολμήσει κανένα άλλο θρασύδειλο τέρας να πάρει τη ζωή καμιάς άλλης μάνας»,"Στο Ρέθυμνο η γυναικοκτονία με θύμα την 56χρονη Γεωργία, έχει συγκλονίσει την πόλη. Ο 60χρονος δράστης προφυλακίστηκε μετά την απολογία του και μεταξύ άλλων ισχυρίστηκε ότι η 56χρονη ήταν αυτή που επιτέθηκε πρώτη. Αναφερόμενη στη γυναικοκτονία στο Ρέθυμνο, η κόρη του θύματος συγκλονίζει σε ανάρτησή της, μιλώντας για τη μητέρα της που βρήκε τραγικό θάνατο από τα χέρια του 60χρονου. «Ζητάμε από την ελληνική δικαιοσύνη να είναι αμείλικτη και παραδειγματική στην ετυμηγορία της, ώστε να μην τολμήσει κανένα άλλο θρασύδειλο τέρας να πάρει τη ζωή καμίας άλλης μάνας, κόρης ή αδερφής» αναφέρει. Και προσθέτει: «Θα μάχομαι με όσες δυνάμεις μου έδωσε η μαμά μου για να μείνεις και να σαπίσεις μέσα στη φυλακή, εσύ και ότι αρρωστημένο αντιπροσωπεύεις, ώστε να μη κινδυνέψει καμία άλλη γυναίκα, κανένας άλλος άνθρωπος». «Η μητέρα μου Γεωργία Μαθιουδάκη δολοφονήθηκε, πισώπλατα και με τον πιο φριχτό τρόπο το πρωί της 31ης Ιουλίου μέσα στο σπίτι μας από τον άντρα που παντρεύτηκε, τίμησε επί 40 χρόνια, ανέδειξε και ανέθρεψε τα παιδιά του. » Η μητέρα μου, ήταν, είναι και θα είναι μια αγωνίστρια της ζωής. Μια γυναίκα γεμάτη αισιοδοξία, χαρά, φως και δύναμη. Πρότυπο για κάθε σύγχρονη γυναίκα. Δούλευε για 40 ολόκληρα χρόνια με αξιοπρέπεια και απόλυτη προσήλωση στην οικογένεια της με σκοπό να αναθρέψει τα τέσσερα παιδιά της, μόνη της, μέσα σε έναν από χρόνια κατεστραμμένο γάμο που τη μείωνε, και τη βίαζε ψυχικά, ψυχολογικά και σωματικά. » Η μητέρα μου θυσιάστηκε στον βωμό της αρρωστημένης αντρικής του τιμής, μιας τιμής που δεν αναγνωρίζει ως ανθρώπινη οντότητα τη γυναίκα, με όνειρα, επιθυμίες και επιλογές αλλά τη λογίζει ως ιδιοκτησία που οπότε θέλεις την πουλάς, οπότε θέλεις την καταπατάς και οπότε θέλεις της βάζεις φωτιά και την καις. » Ζητάμε από την ελληνική δικαιοσύνη να είναι αμείλικτη και παραδειγματική στην ετυμηγορία της, ώστε να μην τολμήσει κανένα άλλο θρασύδειλο τέρας να πάρει τη ζωή καμίας άλλης μάνας, κόρης ή αδερφής... θα μάχομαι με όσες δυνάμεις μου έδωσε η μαμά μου για να μείνεις και να σαπίσεις μέσα στη φυλακή, εσύ και ότι αρρωστημένο αντιπροσωπεύεις, ώστε να μη κινδυνέψει καμία άλλη γυναίκα, κανένας άλλος άνθρωπος. » Θα κατηγορώ μάνα μου τον εαυτό μου μέχρι τη μέρα που θα ανταμώσουμε ξανά. Καλό παράδεισο Γιωργιώ μου. Σ' αγαπάω πολύ» ανέφερε στο μήνυμά της στα social media για τη γυναικοκτονία στο Ρέθυμνο η κόρη της 56χρονης Γεωργίας.",https://www.athensvoice.gr/images/1074x600/1/jpg/files/2022-08-17/rethymno-georgia.jpg,2022,8,17
https://www.athensvoice.gr/epikairotita/ellada/768281/maria-karlaki-den-thelo-na-eimai-to-thuma-mias-epomenis-gunaikoktonias/,Μαρία Καρλάκη: «Δεν θέλω να είμαι το θύμα μιας επομένης γυναικοκτονίας»,2022-08-12,17:13:00,Ελλαδα,Χαρά Βαμβακούλα,Μαρία Καρλάκη: Η φωτιά στο αυτοκίνητό της και η ενημέρωση των αρχών - Η αναφορά στις γυναικοκτονίες και ο φόβος της,Το ξέσπασμα της τραγουδίστριας μετά το εμπρησμό του αυτοκινήτου της,"«Δεν θέλω να είμαι το θύμα μιας επομένης γυναικοκτονίας», γράφει σε ανάρτησή της στο Instagram η τραγουδίστρια Μαρία Καρλάκη, μετά τη φωτιά που έβαλαν άγνωστοι ή άγνωστος στο αυτοκίνητό της τα ξημερώματα της Παρασκευής (12/8). «Δεν είναι δυνατόν το 2022 μια γυναίκα να ζει υπό καθεστώς τρόμου και πανικού επειδή αποφάσισε να χωρίσει», έγραψε η Μαρία Καρλάκη. Ολόκληρη η ανάρτηση της Μαρίας Καρλάκη «Σήμερα στις 3 τα ξημερώματα μετά ειδοποίηση της αστυνομίας και της πυροσβεστικής να κατέβω κάτω είδα ότι κάποιοι περιέλουσαν το αυτοκίνητο μου με βενζίνη και το έκαψαν. Επειδή δεν φιλοδοξώ να είμαι το θύμα μιας επομένης γυναικοκτονίας ενημέρωσα τις αρχές για τις εμμονές και τη βιαιότητα συγκεκριμένου ατόμου από το οποίο οφείλουν να με προστατέψουν. Δεν είναι δυνατόν το 2022 μια γυναίκα να ζει υπό καθεστώς τρόμου και πανικού επειδή αποφάσισε να χωρίσει», γράφει η Μαρία Καρλάκη στο Instagram. A post shared by Maria Karlaki (@karlaki_maria)",https://www.athensvoice.gr/images/1074x600/jpg/files/2022-08-12/maria_karlaki.jpg,2022,8,12
https://www.athensvoice.gr/epikairotita/ellada/768017/profulakistike-o-pakistanos-gia-ti-gunaikoktonia-sto-peristeri-giati-skotose-ti-17hroni-nikoleta/,Προφυλακίστηκε ο 22χρονος για τη γυναικοκτονία στο Περιστέρι - Γιατί σκότωσε τη 17χρονη Νικολέτα,2022-08-09,14:01:00,Ελλαδα,Newsroom,Προφυλακιστέος ο 22χρονος Πακιστανός για τη γυναικοκτονία στο Περιστέρι. Τι είπε στην απολογία του ο γυναικοκτόνος που σκότωσε τη 17χρονη Νικολέτα.,Τι ισχυρίστηκε στην απολογία του,"Για το έγκλημα στο Περιστέρι, με θύμα τη 17χρονη Νικολέτα, απολογήθηκε ο 22χρονος Πακιστανός, που κατηγορείται για τη γυναικοκτονία στην οδό Αραχώβης. Όπως έγινε γνωστό, κρίθηκε προφυλακιστέος. Με την απολογία του για τη δολοφονία της 17χρονης να καθυστερεί, καθώς παραιτήθηκε ο συνήγορος υπεράσπισής του, ο 22χρονος ομολόγησε εκ νέου ότι αυτός σκότωσε τη Νικολέτα στο Περιστέρι. Κατά τη διάρκεια της απολογίας του στην ανακρίτρια, ο γυναικοκτόνος ισχυρίστηκε ότι έχασε την ψυχραιμία του και «θόλωσε», όταν η 17χρονη εκφράστηκε με άσχημο τρόπο για τον Μωάμεθ. Ο νεαρός αλλοδαπός από το Πακιστάν απολογήθηκε για περίπου μία ώρα ενώπιον της δικαστικής λειτουργού και μεταξύ άλλων ισχυρίστηκε ότι με τη 17χρονη Νικολέτα ήταν ένα αγαπημένο ζευγάρι. Παράλληλα, είπε ότι της ζητούσε να τον βοηθήσει με τα χαρτιά του, ώστε να φύγουν στην Ιταλία και να παντρευτούν. «Μου ζήτησε να γίνω χριστιανός και εκεί λογομαχήσαμε. Η Νικολέτα μίλησε άσχημα για τον Μωάμεθ. Εκεί της έκανα κεφαλοκλείδωμα από πίσω για ελάχιστα δευτερόλεπτα και της έλεγα ""ζήτα συγγνώμη, ζήτα συγγνώμη"", μέχρι που είδα τα μάτια της κλειστά και να μην αντιδρά» ανέφερε ο 22χρονος Πακιστανός στην απολογία του για τη γυναικοκτονία στο Περιστέρι. Και πρόσθεσε: «Νόμιζα ότι λιποθύμησε, γι' αυτό και της έριξα νερό και άναψα τον ανεμιστήρα. Την άφησα έτσι μάζεψα τα πράγματα μου και έφυγα. Πήγα στη Θεσσαλονίκη για να μείνω μακριά της και την επόμενη ημέρα έμαθα από την τηλεόραση τι έγινε». Στην απολογία του ο καθ' ομολογίαν γυναικοκτόνος εμφανίστηκε μετανιωμένος και ζήτησε συγγνώμη για το έγκλημα στην οδό Αραχώβης, με θύμα τη 17χρονη. Παράλληλα, ισχυρίστηκε ότι αγαπούσε την ανήλικη σύντροφό του. «Η Νικολέτα ήταν η αγάπη της ζωής μου, έχω μετανιώσει» είπε και πρόσθεσε: «Δεν έχω συνέλθει ακόμα από το σοκ». Στη συνέχεια, αφού ζήτησε συγγνώμη, ανέφερε: «Ντρέπομαι να κοιτάξω τη μάνα της στα μάτια». Σύμφωνα με τα όσα φέρεται να ισχυρίστηκε ο 22χρονος, το διαμέρισμα στο Περιστέρι το βρήκε ο ίδιος και το ενοίκιο το πλήρωναν μισό-μισό με τη μητέρα της ανήλικης. Υπενθυμίζεται ότι ο 22χρονος γυναικοκτόνος έπνιξε με τα χέρια του την 17χρονη Νικολέτα στο διαμέρισμα της οδού Αραχώβης. Ο θάνατος της ανήλικης ήταν ασφυκτικός. Μετά τη γυναικοκτονία στο Περιστέρι ο δράστης έσπευσε να κρυφτεί από τις αρχές, επιχειρώντας παράλληλα να διαφύγει στη Βόρεια Μακεδονία. Τελικά, ο σύντροφος της 17χρονης συνελήφθη κοντά στα Σκόπια. Όπως έγινε γνωστό, ο 22χρονος Πακιστανός, που κατηγορείται για τη δολοφονία της 17χρονης στο Περιστέρι, είχε καταθέσει αίτημα ασύλου στην Ελλάδα.",https://www.athensvoice.gr/images/1074x600/1/jpg/files/2022-08-09/peristeri-pakistanos.jpg,2022,8,9
https://www.athensvoice.gr/epikairotita/ellada/767779/gunaikoktonia-sto-peristeri-malosame-kai-ti-skotosa-i-omologia-tou-dolofonou-tis-nikoletas/,«Μαλώσαμε και τη σκότωσα» είπε ο δολοφόνος της Νικολέτας στο Περιστέρι,2022-08-06,10:54:00,Ελλαδα,Newsroom,Ο 22χρονος Πακιστανός σύντροφος της Νικολέτας ομολόγησε ότι αυτός σκότωσε την 17χρονη στο Περιστέρι. Πώς εξιχνιάστηκε η γυναικοκτονία.,Τα πρώτα του λόγια στους αστυνομικούς,"Εξιχνιάστηκε στο Περιστέρι η γυναικοκτονία με θύμα τη 17χρονη Νικολέτα, η οποία δολοφονήθηκε στο σπίτι στην οδό Αραχώβης. Ο 22χρονος Πακιστανός σύντροφος της ανήλικης έχει συλληφθεί και πλέον καλείται να δώσει απαντήσεις στον ανακριτή. Ο 22χρονος έχει παραδεχτεί προφορικά στους αστυνομικούς ότι σκότωσε τη 17χρονη Νικολέτα μέσα στο σπίτι που έμεναν μαζί στο Περιστέρι. Ο καθ' ομολογίαν δράστης της γυναικοκτονίας εντοπίστηκε στα Σκόπια, όπου και συνελήφθη. Στη συνέχεια παραδόθηκε από τις αρχές της Βόρειας Μακεδονίας σε Έλληνες αστυνομικούς, οι οποίοι τον οδήγησαν στη Γενική Αστυνομική Διεύθυνση Αττικής. Από εκεί, ο 22χρονος καθ' ομολογίαν δολοφόνος της Νικολέτας οδηγήθηκε στον εισαγγελέα. Σύμφωνα με αστυνομικές πηγές, ο 22χρονος είπε στους αστυνομικούς ότι μάλωσαν με την 17χρονη Νικολέτα και πάνω στον καβγά τής έκλεισε το στόμα και τη μύτη με αποτέλεσμα η ανήλικη να χάσει τη ζωή της. Λεπτομέρειες πάντως για τις αιτίες και τον τρόπο διάπραξης του εγκλήματος αναμένεται να δώσει στον ανακριτή που ανέλαβε την υπόθεση. Υπενθυμίζεται ότι στο κινητό τηλέφωνο της 17χρονης βρέθηκαν απειλητικά μηνύματα από τον 22χρονο Πακιστανό σύντροφό της. Τα 5 στοιχεία που οδήγησαν από την πρώτη στιγμή τους αστυνομικούς του Τμήματος Ανθρωποκτονιών της Ασφάλειας Αττικής στο συμπέρασμα ότι αυτός ήταν ο δράστης του εγκλήματος, ήταν τα ακόλουθα: Στην Θεσσαλονίκη όμως μετέβη κλιμάκιο του Τμήματος Ανθρωποκτονιών από την Αθήνα, που είχε όλες τις πληροφορίες για τις κινήσεις του νεαρού Πακιστανού, και εκεί είχε συνεργασία με το Τμήμα Ανθρωποκτονιών Θεσσαλονίκης, την Διεύθυνση Αλλοδαπών και το Τμήμα Συνοριακής Φύλαξης Παιωνίας Κιλκίς, για να μεθοδευτούν οι ενέργειες και να αξιοποιηθούν οι πληροφορίες. Παράλληλα, μέσω της Διεύθυνσης Αλλοδαπών, υπήρξε επαφή με τις αστυνομικές αρχές της Βόρειας Μακεδονίας, τις οποίες η ΕΛ.ΑΣ ενημέρωσε για την πρόθεση του 21χρονου να περάσει τα σύνορα με σκοπό να φτάσει σε χώρα της Κεντρικής Ευρώπης.  Στο πλαίσιο αυτής της συνεργασίας η αστυνομία της Βόρειας Μακεδονίας εντόπισε τον καταζητούμενο σε ομάδα μεταναστών νότια των Σκοπίων, τον οδήγησαν μέχρι τα σύνορα και εκεί συνελήφθη από το κλιμάκιο των Ελλήνων αστυνομικών, οι οποίοι τον περίμεναν, καθώς είχε ήδη εκδοθεί ένταλμα σύλληψης σε βάρος του. Εν τω μεταξύ, όπως αναφέρθηκε και νωρίτερα, τη Δευτέρα θα οδηγηθεί ενώπιον του ανακριτή για να απολογηθεί για τη δολοφονία της 17χρονης Νικολέτας. Ο 22χρονος Πακιστανός οδηγήθηκε σήμερα Σάββατο (6/8) νωρίς το πρωί, συνοδεία αστυνομικής δύναμης, ενώπιον του εισαγγελέα προκειμένου να εκτελεστεί το ένταλμα σύλληψης που είχε εκδοθεί σε βάρος του. Στη συνέχεια μετήχθη ενώπιον του 25ου ανακριτή από τον οποίο ζήτησε και έλαβε προθεσμία για να απολογηθεί. Ο μέχρι σήμερα καταζητούμενος για τον φόνο στο Περιστέρι, εμφανίστηκε στις δικαστικές αρχές χωρίς παρουσία δικηγόρου. Σημειώνεται ότι από την πρώτη στιγμή η μητέρα της 17χρονης είχε δηλώσει κατηγορηματικά: «Του ζήτησε να χωρίσουν και αυτός τη σκότωσε».",https://www.athensvoice.gr/images/1074x600/1/jpg/files/2022-08-06/pakistanos-nikoleta.jpg,2022,8,6
https://www.athensvoice.gr/epikairotita/ellada/767778/gunaikoktonia-sto-peristeri-ston-eisaggelea-o-kath-omologian-dolofonos-tis-nikoletas-eikones/,Γυναικοκτονία στο Περιστέρι: Στον εισαγγελέα ο καθ' ομολογίαν δολοφόνος της Νικολέτας (εικόνες),2022-08-06,10:05:00,Ελλαδα,Newsroom,Στον εισαγγελέα ο 22χρονος Πακιστανός που σκότωσε την 17χρονη Νικολέτα στο Περιστέρι. Ομολόγησε τη γυναικοκτονία. Η σύλληψη στα Σκόπια.,Οι πρώτες εικόνες από τη μεταφορά του - Πώς τον εντόπισε στα Σκόπια η ΕΛΑΣ - Τη Δευτέρα η απολογία του στον ανακριτή,"Απαντήσεις για το Περιστέρι και τη γυναικοκτονία με θύμα την 17χρονη Νικολέτα καλείται να δώσει ο 22χρονος Πακιστανός που συνελήφθη. Ο σύντροφος της Νικολέτας έχει ομολογήσει προφορικά τη δολοφονία. Στα πρώτα του λόγια στους αστυνομικούς παραδέχτηκε ότι αυτός είναι ο γυναικοκτόνος, που αφαίρεσε τη ζωή της 17χρονης στο σπίτι στην οδό Αραχώβης στο Περιστέρι. Ο 22χρονος Πακιστανός οδηγήθηκε νωρίς το μεσημέρι σήμερα Σάββατο (6/8) στον εισαγγελέα. Ο σύντροφος της 17χρονης που δολοφονήθηκε στο Περιστέρι ήταν άφαντος τα τελευταία 24ωρα μετά τη γυναικοκτονία στην οδό Αραχώβης. Οι αστυνομικοί είχαν εξαπολύσει ανθρωποκυνηγητό για να τον εντοπίσουν και να τον συλλάβουν. Μάλιστα, δεν απέκλειαν το ενδεχόμενο ο γυναικοκτόνος από το Πακιστάν να επιχειρήσει να διαφύγει στο εξωτερικό. Όπως έγινε γνωστό, ο 22χρονος σύντροφος της 17χρονης εντοπίστηκε στα Σκόπια, όπου είχε καταφέρει να φθάσει, περνώντας τα σύνορα με τη Βόρεια Μακεδονία. Στη δημοσιότητα δόθηκαν εικόνες από τη μεταφορά του καθ' ομολόγιαν δολοφόνου της 17χρονης Νικολέτας στον εισαγγελέα. Υπενθυμίζεται ότι η ανήλικη είχε βρεθεί νεκρή στο κρεβάτι της και στο σώμα και τα χέρια έφερε μώλωπες. Ο 22χρονος Πακιστανός ήταν από την πρώτη στιγμή ο βασικός ύποπτος για το έγκλημα. Πληροφορίες ανέφεραν ότι η 17χρονη είχε ζητήσει να χωρίσουν και εκείνος αντέδρασε έντονα, πιέζοντάς την να παραμείνουν μαζί. «Του ζήτησε να χωρίσουν και εκείνος τη σκότωσε» δήλωσε η μητέρας της ανήλικης, την ώρα που αστυνομικοί εντόπισαν απειλητικά μηνύματα στο κινητό της 17χρονης, τα οποία είχε στείλει ο συλληφθείς λίγα 24ωρα και ανήμερα της γυναικοκτονίας στο Περιστέρι.  Ο 22χρονος σύντροφος της 17χρονης θα οδηγηθεί ενώπιον του ανακριτή τη Δευτέρα (8/8), προκειμένου να απολογηθεί για το έγκλημα στο Περιστέρι. Ο κατηγορούμενος για την ανθρωποκτονία της Νικολέτας οδηγήθηκε συνοδεία αστυνομικής δύναμης ενώπιον του εισαγγελέα, προκειμένου να εκτελεστεί το ένταλμα σύλληψης που είχε εκδοθεί σε βάρος του. Στη συνέχεια μετήχθη ενώπιον του 25ου ανακριτή, από τον οποίο ζήτησε και έλαβε προθεσμία για να απολογηθεί τη Δευτέρα το πρωί. Ο μέχρι σήμερα καταζητούμενος για τον φόνο στο Περιστέρι εμφανίστηκε στις δικαστικές αρχές χωρίς την παρουσία δικηγόρου. Ο γυναικοκτόνος, σύμφωνα με το Υπουργείο Προστασίας του Πολίτη, εντοπίστηκε το απόγευμα της Παρασκευής (5/8) έξω από τα Σκόπια από την αστυνομία της γειτονικής χώρας. Η ΕΛΑΣ είχε έρθει σε επαφή με τις αρχές των βαλκανικών χωρών, καθώς υπήρχαν πληροφορίες ότι ο 22χρονος Πακιστανός είχε σκοπό να περάσει τα βόρεια σύνορα της χώρας. Από την πρώτη στιγμή που έγινε γνωστή η αποτρόπαια δολοφονία της 17χρονης Νικολέτας στο Περιστέρι οι δυνάμεις της ΕΛ.ΑΣ. τέθηκαν σε συναγερμό για τον εντοπισμό του δράστη τόσο στην Αττική όσο και σε ολόκληρη τη χώρα. Στο Αιγάλεω, μάλιστα, στήθηκε επιχείρηση σε σπίτι για τον εντοπισμό του δράστη, η οποία όμως δεν είχε θετικό αποτέλεσμα. Οι αρμόδιες υπηρεσίες συνέχιζαν να συγκεντρώνουν πληροφορίες για τις κινήσεις του γυναικοκτόνου στο Περιστέρι. Τα τελευταία στοιχεία έδειχναν ότι κατευθύνθηκε στην Βόρεια Ελλάδα με σκοπό να διαφύγει σε χώρες τις Κεντρικής Ευρώπης. Οι αστυνομικές αρχές τις Βόρειας Ελλάδας ήρθαν άμεσα σε επαφή με τις αντίστοιχες υπηρεσίες των Βαλκανικών χωρών και υπήρξε συνεχής και στενή συνεργασία, ενώ ενισχύθηκαν οι έλεγχοι στις συνοριακές διαβάσεις. Ως αποτέλεσμα των αυξημένων ελέγχων εντοπίστηκε χτες το απόγευμα ομάδα μεταναστών στην Βόρεια Μακεδονία. Ανάμεσά τους ήταν και ο καθ' ομολογίαν δολοφόνος της Νικολέτας. Σύμφωνα με πληροφορίες από πηγές του Υπουργείου Προστασίας του Πολίτη, η αντίστροφη μέτρηση για τη σύλληψη του καταζητούμενου Πακιστανού άρχισε όταν εντοπίστηκε το σήμα του κινητού του τηλεφώνου στη Βόρεια Ελλάδα. Οι αστυνομικοί θεώρησαν βέβαιο ότι είχε σκοπό να φύγει από τη χώρα, περνώντας τα βόρεια σύνορα, γι' αυτό εστάλη μήνυμα και φωτογραφία του σε όλες τις υπηρεσίες αλλά και τις αρχές των γειτονικών και κυρίως της Βόρειας Μακεδονίας. Κάποια στιγμή 21χρονος έκλεισε το κινητό του και το σήμα χάθηκε. Είχε πάρει μαζί του όμως το κινητό της 17χρονης Νικολέτας, το οποίο άνοιξε μόλις πέρασε στο έδαφος της Βόρειας Μακεδονίας. Αυτό ήταν και το λάθος του, σύμφωνα με την ΕΛΑΣ. Το σήμα εντοπίστηκε άμεσα και οι αρχές της γειτονικής χώρας δεν άργησαν να βρουν τον κάτοχο του κινητού τηλεφώνου και να τον συλλάβουν. Ο 21χρονος παραδόθηκε στην Ελληνική Αστυνομία και μεταφέρθηκε στην Ασφάλεια Αττικής. Στη συνέχεια οδηγήθηκε στον εισαγγελέα. Για την υπόθεση με τη γυναικοκτονία στο Περιστέρι ο υπουργός Προστασίας του Πολίτη Τάκης Θεοδωρικάκος, με ανάρτηση του στα social media, ανέφερε: «Βρίσκεται πλέον στα χέρια της Ελληνικής Αστυνομίας ο φερόμενος ως δράστης για τη δολοφονία της δεκαεπτάχρονης Νικολέτας στην Αθήνα και θα οδηγηθεί στην αρμόδια εισαγγελική αρχή». Βρίσκεται πλέον στα χέρια της Ελληνικής Αστυνομίας ο  φερόμενος ως δράστης  για τη δολοφονία της δεκαεπτάχρονης Νικολέτας στην Αθήνα και θα οδηγηθεί στην αρμόδια εισαγγελική αρχή. Ασφυκτικός ο θάνατος της Νικολέτας στο Περιστέρι Υπενθυμίζεται ότι η 17χρονη Νικολέτα είχε βρεθεί νεκρή στο σπίτι της στο Περιστέρι και σύμφωνα με την ιατροδικαστική έκθεση ο θάνατος της ήταν ασφυκτικός. Η ανήλικη είχε παλέψει με τον δράστη, ο οποίος τελικά, μετά από καβγά, τη σκότωσε με τα χέρια του, κλείνοντάς της το στόμα και τη μύτη, προκειμένου να μην μπορεί να αναπνεύσει. Ειδικότερα, τα πρώτα στοιχεία από τη νεκροψία που διενήργησε ο ιατροδικαστής, ήταν τα ακόλουθα:",https://www.athensvoice.gr/images/1074x600/1/jpg/files/2022-08-06/pakistanos-17xronh.jpg,2022,8,6
https://www.athensvoice.gr/epikairotita/ellada/767764/gunaikoktonia-sto-peristeri-sunelifthi-o-22hronos-pakistanos-sudrofos-tis-17hronis/,Γυναικοκτονία στο Περιστέρι: Συνελήφθη ο 22χρονος Πακιστανός σύντροφος της 17χρονης,2022-08-06,06:12:00,Ελλαδα,Newsroom,Συνελήφθη στα Σκόπια ο 22χρονος Πακιστανός για τη γυναικοκτονία στο Περιστέρι με θύμα τη 17χρονη Νικολέτα. Ο σύντροφος της ανήλικης ήταν άφαντος μετά τη δολοφονία. Ομολόγησε το έγκλημα.,Ομολόγησε τη δολοφονία της ανήλικης,"Ραγδαίες εξελίξεις στο Περιστέρι και τη γυναικοκτονία με θύμα τη 17χρονη Νικολέτα. Όπως έγινε γνωστό, συνελήφθη ο 22χρονος Πακιστανός, ο οποίος ήταν άφαντος τα τελευταία 24ωρα. Ήταν ο βασικός ύποπτος για τη γυναικοκτονία στο σπίτι στην οδό Αραχώβης. Νεότερες πληροφορίες αναφέρουν ότι ομολόγησε τη δολοφονία της Νικολέτας στο Περιστέρι. Τον 22χρονο αλλοδαπό από το Πακιστάν αναζητούσαν αστυνομικοί, οι οποίοι είχαν εξαπολύσει ανθρωποκυνηγητό για τη σύλληψή του. Τα στοιχεία ταυτότητας και η φωτογραφία του βρίσκονταν σε όλα τα λιμάνια, τα αεροδρόμια και τις χερσαίες εξόδους της χώρας στα σύνορα. Αστυνομικές πηγές αναφέρουν ότι η σύλληψη του Πακιστανού έγινε στα Σκόπια, καθώς ο καταζητούμενος είχε καταφέρει να περάσει στη Βόρεια Μακεδονία. Σε βάρος του είχε εκδοθεί διεθνές ένταλμα σύλληψης, με αποτέλεσμα να συλληφθεί από τις αρχές της βαλκανικής χώρας. Αστυνομικοί είχαν επισημάνει ότι ήταν θέμα χρόνου η σύλληψή του, ενώ δεν απέκλειαν και το ενδεχόμενο ο σύντροφος της 17χρονης να εμφανιζόταν μόνος του σε Αστυνομικό Τμήμα, προκειμένου να παραδοθεί. Την ανακοίνωση για τη σύλληψη του 22χρονου Πακιστανού, ο οποίος ήταν σύντροφος της 17χρονης Νικολέτας, έκανε ο Τάκης Θεοδωρικάκος με ανάρτησή του στο Twitter. Ειδικότερα, ο υπουργός Προστασίας του Πολίτη γνωστοποίησε ότι ο 22χρονος βρίσκεται πλέον στα χέρια της ΕΛ.ΑΣ. και θα οδηγηθεί στην αρμόδια εισαγγελική αρχή, προκειμένου να απολογηθεί. «Βρίσκεται πλέον στα χέρια της Ελληνικής Αστυνομίας ο φερόμενος ως δράστης για τη δολοφονία της δεκαεπτάχρονης Νικολέτας στην Αθήνα και θα οδηγηθεί στην αρμόδια εισαγγελική αρχή», η ανάρτηση του Τάκη Θεοδωρικάκου στο Twitter για τη γυναικοκτονία στο Περιστέρι και τον 22χρονο Πακιστανό σύντροφο της 17χρονης, η οποία βρέθηκε δολοφονημένη στο σπίτι της οδού Αραχώβης. Βρίσκεται πλέον στα χέρια της Ελληνικής Αστυνομίας ο  φερόμενος ως δράστης  για τη δολοφονία της δεκαεπτάχρονης Νικολέτας στην Αθήνα και θα οδηγηθεί στην αρμόδια εισαγγελική αρχή. Τα ιατροδικαστικά στοιχεία δείχνουν ότι ο δράστης σκότωσε με τα χέρια του τη 17χρονη στο Περιστέρι. Ο θάνατος της Νικολέτας ήταν ασφυκτικός και μαρτυρικός. Ο γυναικοκτόνος τής έκλεισε μύτη και στόμα, χρησιμοποιώντας μεταξύ άλλων και ένα πανάκι, έχοντας ακινητοποιήσει το θύμα του. Η ανήλικη πάλεψε μέχρι την τελευταία στιγμή για τη ζωή της. Υπενθυμίζεται ότι η 17χρονη βρέθηκε νεκρή στο κρεβάτι της και τόσο στο σώμα όσο και το πρόσωπο έφερε μώλωπες. Από την ανάσυρση των δεδομένων από το κινητό τηλέφωνο της 17χρονης Νικολέτας στο Περιστέρι προκύπτει ότι η ανήλικη είχε δεχθεί τις τελευταίες ημέρες και την ημέρα της δολοφονίας της στο σπίτι στην οδό Αραχώβης απειλητικά μηνύματα από τον 22χρονο σύντροφό της. Η ανήλικη ήθελε να χωρίσουν και του ζήτησε μάλιστα να της επιστρέψει τα κλειδιά του σπιτιού της. Εκείνος δεν το δεχόταν και φαίνεται να έγινε απειλητικός και επιθετικός, αρνούμενος να διακόψει τη σχέση και να της παραδώσει τα κλειδιά. «Η Νικολέτα τού ζήτησε να χωρίσουν και αυτός τη σκότωσε» δήλωσε απαρηγόρητη η μητέρα της. Σημειώνεται ότι μετά τη δολοφονία της 17χρονης στο Περιστέρι, ο 22χρονος είχε μαζέψει σε μια βαλίτσα προσωπικά αντικείμενα και ρούχα και στη συνέχεια εξαφανίστηκε. Το κινητό του τηλέφωνο ήταν συνέχεια κλειστό. Εν τω μεταξύ, οι αποκαλύψεις για τη Νικολέτα και τα όσα δραματικά βίωσε όταν ήταν μικρή συνεχίζουν να κάνουν τον γύρο του διαδικτύου. Όπως αποκάλυψε ο πατέρας της, η Νικολέτα είχε κακοποιηθεί σεξουαλικά στην ηλικία των 11 ετών. Μιλώντας στον ΑΝΤ1 είχε γνωστοποιήσει: «Η Νικολέτα αλλά και ο μεγάλος μου γιος (σ.σ. από τα συνολικά τέσσερα παιδιά της οικογένειας) πριν από λίγα χρόνια, όταν ήταν 11 και 8 ετών αντίστοιχα, στο Μακροχώρι Ημαθίας όπου μεγάλωσαν, είχαν πέσει θύματα συστηματικής ασέλγειας από τρεις άνδρες, οι οποίοι καταδικάστηκαν». Και πρόσθεσε: «Τα παιδιά βιαστήκανε. Έγιναν δικαστήρια, καταδικαστήκανε, ο ένας 53 χρόνια, ο άλλος 16-17 χρόνια» δήλωσε ο πατέρας της 17χρονης, και τόνισε πως η Νικολέτα στο σχολείο δεχόταν έντονο bullying, το οποίο προσπαθούσε να μη σκέφτεται. Οι τρεις δράστες ασελγούσαν σε βάρος της 11χρονης (τότε) Νικολέτας και του 8χρονου αδελφού της για δύο ολόκληρα χρόνια, τη διετία 2016-17, πριν έρθει στο φως η αλήθεια. Η Νικολέτα δέχτηκε bullying και στιγματίστηκε κοινωνικά. Μαζί με τη μικρότερη αδελφή της έφυγαν από το Μακροχώρι Ημαθίας για να ζήσουν στην Αθήνα. Όπως συμπλήρωσε ο πατέρας της, η 17χρονη έφυγε για την Αθήνα προκειμένου «να χαρεί τη ζωή της, να την πάρει από την αρχή πάλι, όσο μπορούσε να χαρεί τη ζωή της, να διώξει τον πόνο της. Τελικά, ορίστε, έγινε αυτό που έγινε. Σκέφτηκε ότι η σχέση της θα είναι πολύ καλή και να το αποτέλεσμα». Υπενθυμίζεται ότι την Πέμπτη (4 Αυγούστου) πραγματοποιήθηκε σε βαρύ κλίμα στο Μακροχώρι Ημαθίας η κηδεία της 17χρονης που δολοφονήθηκε στο Περιστέρι.",https://www.athensvoice.gr/images/1074x600/1/jpg/files/2022-08-06/17xronh-nikoleta.jpg,2022,8,6
https://www.athensvoice.gr/epikairotita/ellada/767757/gunaikoktonia-sto-peristeri-i-nikoleta-den-katafere-na-sothei-leei-to-hamogelo-tou-paidiou/,"Γυναικοκτονία στο Περιστέρι: «Η Νικολέτα δεν κατάφερε να σωθεί», λέει το Χαμόγελο του Παιδιού",2022-08-05,19:14:00,Ελλαδα,Newsroom,Γυναικοκτονία στο Περιστέρι: Το «Χαμόγελο του παιδιού» για την 17χρονη Νικολέττα και τις παρεμβάσεις του οργανισμού.,Η ανακοίνωση για τη δολοφονία της 17χρονης Νικολέττας,"Συγκλονίζουν οι λεπτομέρειες που έρχονται στο φως για τη γυναικοκτονία στο Περιστέρι με θύμα τη 17χρονη Νικολέττα. Ο δράστης της δολοφονίας παραμένει άφαντος. Η Νικολέττα είχε πέσει στο παρελθόν θύμα κακοποίησης, ενώ είχε χρειαστεί να επέμβει το «Χαμόγελο του παιδιού». Σήμερα, ο οργανισμός εξέδωσε ανακοίνωση για την υπόθεση και σημείωσε ότι «δυστυχώς, κανένας δεν κατάφερε να την προστατέψει». Η ανακοίνωση αναφέρεται σε όλες εκείνες τις στιγμές που το «Χαμόγελο του παιδιού» κλήθηκε να παρέμβει. «Ο Οργανισμός μας κλήθηκε στις 19/11/2021 να συνδράμει στην ιατρική τους περίθαλψη αλλά και τη μεταφορά της Νικολέτας σε ασφαλές περιβάλλον επανένωσης με πρόσωπα του στενού οικογενειακού της περιβάλλοντος στις 21/11/2021. Αυτή δεν ήταν η μοναδική φορά στην οποία ως Οργανισμός βρεθήκαμε δίπλα στα παιδιά, αφού πριν από μερικά χρόνια και συγκεκριμένα στις 30/06/2016, είχαμε αποστείλει αναφορά στην αρμόδια Εισαγγελία Πρωτοδικών, σχετικά με το ενδεχόμενο κακοποίησής τους. Παρ’ όλες μας τις ενέργειες, δυστυχώς η Νικολέτα δεν κατάφερε να σωθεί», σημειώνεται στην ανακοίνωση. Ολόκληρη η ανακοίνωση από το «Χαμόγελο του παιδιού» Καθώς όλη η ελληνική κοινωνία παρακολουθεί συγκλονισμένη τις εξελίξεις ύστερα από τον τραγικό επίλογο στη ζωή της 17χρονης Νικολέτας στο Περιστέρι Αττικής, «Το Χαμόγελο του Παιδιού» και οι άνθρωποι του εκφράζουμε τα ειλικρινή μας συλλυπητήρια στους οικείους της για την τόσο άδικη και τραγική απώλεια του παιδιού, ενός παιδιού το οποίο είχαμε υποστηρίξει ενεργά στο παρελθόν. Η οδύσσεια της Νικολέτας και των υπόλοιπων παιδιών της οικογένειας  ξεκίνησε από νωρίς, με μια σειρά γεγονότων που τους στέρησαν την παιδική τους ηλικία και το δικαίωμα ασφαλών επιλογών για το μέλλον. Στο παρελθόν κληθήκαμε να βρεθούμε κοντά τους και προσπαθήσαμε να  τα αφουγκραστούμε και να τα φροντίσουμε οδηγώντας τα σε ένα ασφαλές περιβάλλον, μια ενέργεια που δυστυχώς μονομερώς δεν ήταν επαρκής για να προστατέψει μακροπρόθεσμα τα παιδιά. «Το Χαμόγελο του Παιδιού» στάθηκε δίπλα στην οικογένεια, υποστηρίζοντας τόσο την Νικολέτα όσο και την αδελφή της με επιτόπιες παρεμβάσεις σε συνεργασία με τις αρμόδιες Αρχές. Ο Οργανισμός μας κλήθηκε στις 19/11/2021 να συνδράμει στην ιατρική τους περίθαλψη αλλά και τη μεταφορά της Νικολέτας σε ασφαλές περιβάλλον επανένωσης με πρόσωπα του στενού οικογενειακού της περιβάλλοντος στις 21/11/2021. Αυτή δεν ήταν η μοναδική φορά στην οποία ως Οργανισμός βρεθήκαμε δίπλα στα παιδιά, αφού πριν από μερικά χρόνια και συγκεκριμένα στις 30/06/2016, είχαμε αποστείλει αναφορά στην αρμόδια Εισαγγελία Πρωτοδικών, σχετικά με το ενδεχόμενο κακοποίησής τους. Παρ’ όλες μας τις ενέργειες, δυστυχώς η Νικολέτα δεν κατάφερε να σωθεί. Σήμερα θρηνούμε ένα παιδί που θα μπορούσε να βρίσκεται ακόμη μαζί μας, να ζει, να αγαπά και να ονειρεύεται. Δυστυχώς, κανένας δεν κατάφερε να την προστατέψει και ο κύκλος της βίας δεν μπόρεσε να ανατραπεί. «Το Χαμόγελο του Παιδιού» παραμένει στο πλευρό της οικογένειας για οτιδήποτε μπορεί να χρειαστούν σε αυτές τις δύσκολες στιγμές. Τέλος στη σχέση με τον 22χρονο σύντροφό της ήθελε να δώσει η 17χρονη Νικολέττα που δολοφονήθηκε μέσα στο σπίτι της στο Περιστέρι. Η μητέρα της υποστήριξε ότι η κόρη της είχε ζητήσει από τον σύντροφό της να χωρίσουν, ενώ το τελευταίο διάστημα υπήρχαν μεταξύ τους εντάσεις, με τη νεαρή κοπέλα να δέχεται απειλές. Μιλώντας στο δελτίο ειδήσεων του Alpha, η μητέρα της 17χρονης Νικολέττας ανέφερε: «Δεν καβγαδίζανε. Ήταν καλά, αλλά το τελευταίο διάστημα ήθελε να χωρίσει. Δεν ήθελε άλλο. Θέλω μόνο να βρουν αυτό το καθίκι. Μου σκότωσε το παιδί μου και μου πήρε την ψυχή. Ζητάω μόνο δικαίωση». Όσον αφορά την ώρα της δολοφονίας αποκαλύπτει: «Εγώ ήμουν στη δουλειά, δουλεύαμε μαζί. Την έπαιρνα στο τηλέφωνο και δεν το σήκωνε. Δεν απαντούσε. Έστειλα τα παιδιά από το μαγαζί να δούνε γιατί δεν ήρθε στη δουλειά και γιατί δεν απαντούσε. Δεν μπορούσαμε να μπούμε στο σπίτι γιατί τα κλειδιά τα είχε η Νικολέτα. Το μεσημέρι πριν φύγω για τη δουλειά την είδα. Κοιμόνταν. Εγώ έφυγα στις 4 η ώρα το μεσημέρι. Μετά τις 5 έγινε ότι έγινε». Σύμφωνα με πληροφορίες, δεκάδες απειλητικά μηνύματα φέρεται να είχε δεχτεί στο κινητό τηλέφωνό της η 17χρονη Νικολέττα από τον 22χρονο σύντροφό της, βασικό ύποπτο για την άγρια δολοφονία της. Το παραπάνω προκύπτει από την πρώτη ανάσυρση δεδομένων του κινητού τηλεφώνου της 17χρονης που έκαναν τα στελέχη του Τμήματος Δίωξης Εγκλημάτων Κατά Ζωής, ενώ αναμένεται η λεπτομερέστατη εξερεύνησή του από τα στελέχη της Διεύθυνσης Εγκληματολογικών Ερευνών. Τα μηνύματα έχουν αποσταλεί τις τελευταίες ημέρες πριν από τη δολοφονία της και άρχισαν όταν η Νικολέτα του ζήτησε να διακόψουν τη σχέση τους και να της δώσει τα κλειδιά του σπιτιού της. Ο 22χρονος έγινε επιθετικός και αρνείτο να χωρίσει με την 17χρονη και να της παραδώσει τα κλειδιά. Νωρίτερα σήμερα, η ΕΡΤ κατέγραψε αποκλειστικές εικόνες από έφοδο των αστυνομικών για τη σύλληψη του βασικού υπόπτου, του φίλου της 17χρονης, o οποίος όμως δεν έχει ακόμα βρεθεί. Συνεχίζεται το ανθρωποκυνηγητό που εξαπέλυσαν οι αρχές για να εντοπίσουν τον 20χρονο από τα χέρια του οποίου φέρεται να βρήκε ασφυκτικό θάνατο η άτυχη Νικολέτα. Ο 20χρονος πακιστανικής καταγωγής φίλος της κοπέλας θεωρείται από την αστυνομία νούμερο ένα ύποπτος. Σύμφωνα μάλιστα με πληροφορίες της ΕΡΤ, πριν από λίγες ώρες αστυνομικοί έκαναν έφοδο στο Αιγάλεω σε σπίτι όπου ζουν Πακιστανοί χωρίς όμως αποτέλεσμα.",https://www.athensvoice.gr/images/1074x600/jpg/files/2022-08-05/gynaikoktonia_peristeri_nikoletta_17xroni.jpg,2022,8,5
https://www.athensvoice.gr/epikairotita/ellada/767731/gunaikoktonia-sti-zakuntho-o-49hronos-pairnei-ton-dromo-gia-ti-fulaki-ti-eipe-stin-apologia-tou/,Γυναικοκτονία στη Ζάκυνθο: Ο 49χρονος παίρνει τον δρόμο για τη φυλακή - Τι είπε στην απολογία του,2022-08-05,13:34:02,Ελλαδα,Newsroom,"Γυναικοκτονία στη Ζάκυνθο: Η απολογία του 49χρονου, η συγγνώμη στα παιδιά του και το χρονικό του εγκλήματος",Τι είπε στα παιδιά του,"Συγγνώμη στα παιδιά του ζήτησε κατά την άφιξή του στον εισαγγελέα ο 49χρονος δράστης της γυναικοκτονίας στη Ζάκυνθο, που σκότωσε τη 40χρονη σύζυγό του και μητέρα τριών παιδιών μέσα στο σπίτι όπου διέμεναν στο Τσιλιβί. Μετά την απολογία του ο 49χρονος κρίθηκε προφυλακιστέος και πλέον παίρνει τον δρόμο για τις φυλακές. Σύμφωνα με τον δικηγόρο του, ισχυρίστηκε πως ότι έκανε, το έκανε εν βρασμώ. Ισχυρίστηκε επίσης ότι εδώ και δύο χρόνια είχε ψυχιατρικά προβλήματα, ενώ φέρεται να δήλωσε πως τον απασχολεί ποια θα είναι από εδώ και πέρα η σχέση με τα παιδιά του. Η γυναικοκτονία καταγράφηκε  το βράδυ της Κυριακής 31 Αυγούστου λίγο μετά τις 23.00. Η γυναίκα αφού είχε προχωρήσει σε καταγγελία στην αστυνομία για ενδοοικογενειακή βία από τον φερόμενο θύτη, ο οποίος είχε εγκαταλείψει από το σπίτι, το βράδυ της προηγούμενης Κυριακής επέστρεψε σε αυτό και μετά από έντονο καυγά ξυλοκόπησε τη 40χρονη σύζυγο του και τη μαχαίρωσε στο θώρακα και τον λαιμό με αποτέλεσμα τον θανάσιμο τραυματισμό της. Το ζευγάρι είχε αποκτήσει τρία παιδιά, το ένα εκ τω οποίων είναι ενήλικο και ζει μόνιμα στην Καλαμάτα και τα άλλα δυο σε μικρότερες ηλικίες. Η αστυνομία εξαπέλυσε ανθρωποκυνηγητό προκειμένου να εντοπιστεί ο 49χρονος, ο οποίος τελικά συνελήφθη τη Δευτέρα το πρωί στο Κερί στην οικοδομή που δούλευε, προκειμένου να οδηγηθεί στον Εισαγγελέα Πλημμελειοδικών Ζακύνθου. Ο συζυγοκτόνος μάλιστα είχε απασχολήσει ξανά στο παρελθόν τις αρχές για παραβάσεις σχετικές με ενδοοικογενειακή βία και τον Ιούνιο τρέχοντος έτους είχε συλληφθεί ξανά και για άλλα αδικήματα και οδηγηθεί στην αρμόδια Εισαγγελική Αρχή, Με ανάρτηση του στα μέσα κοινωνικής δικτύωσης ο 19χρονος γιος Μανώλης Μπεκιράϊ κάνει έκκληση για οικονομική στήριξη, για τα αδέλφια του προκειμένου να αντιμετωπίσουν τις ανάγκες τους. Συγκεκριμένα η ανάρτηση του αναφέρει τα εξής: «Θα παρακαλούσα λόγω ανάγκης που έχω και έχουν τα αδέρφια μου που έφυγε η μανά μου από τη ζωή όποιος μπορεί και θέλει να μας στηρίξει να μαζευτούν κάποια χρήματα για τις ανάγκες των μικρών αδελφών μου. Ο λογαριασμός: GR4601407720772002340048659 – Alpha Bank. Ευχαριστώ πάρα πολύ για τη στήριξη». Με πληροφορίες από ΕΡΤ και imerazante.gr",https://www.athensvoice.gr/images/1074x600/jpg/files/2022-08-05/gynaikoktonia_zakinthos.jpg,2022,8,5
https://www.athensvoice.gr/epikairotita/ellada/767650/gunaikoktonia-sto-peristeri-teleutaio-adio-stin-17hroni-sudetrimmenoi-oi-goneis-tis/,Γυναικοκτονία στο Περιστέρι: Τελευταίο αντίο στην 17χρονη - Συντετριμμένοι οι γονείς της (βίντεο),2022-08-04,13:30:00,Ελλαδα,Newsroom,Η κηδεία της 17χρονης που δολοφονήθηκε στο Περιστέρι. Αναζητείται ο 22χρονος σύντροφός της για τη γυναικοκτονία στην οδό Αραχώβης. Ο βιασμός όταν ήταν 11 ετών.,Ανθρωποκυνηγητό για τον 22χρονο σύντροφό της,"Με ολοένα και περισσότερα νέα στοιχεία για τη 17χρονη που δολοφονήθηκε στο Περιστέρι να έρχονται στη δημοσιότητα, τελέστηκε στη Βέροια, στον οικισμό Μακροχώρι, η κηδεία της ανήλικης που βρήκσ ασφυκτικό θάνατο στο σπίτι στην οδό Αραχώβης. Το τελευταίο αντίο στη Νικολέτα είπαν συγγενείς και φίλοι σήμερα Πέμπτη (4/08) νωρίς το μεσημέρι. Τραγικές φιγούρες οι γονείς και τα αδέλφια της. Το κλίμα στην κηδεία ήταν βαρύ. Η 17χρονη την οποία σκότωσε ο δράστης με τα χέρια του στο Περιστέρι, βρέθηκε ημίγυμνη στο κρεβάτι, έχοντας μώλωπες στο σώμα και στα χέρια. Την εντόπισαν νεκρή η μικρότερη αδελφή της και ο σύντροφος της μητέρας της. Εν τω μεταξύ, άφαντος παραμένει ο 22χρονος σύντροφος της 17χρονης στο Περιστέρι, ο οποίος είναι ο βασικός ύποπτος για τη γυναικοκτονία. Η Αστυνομία έχει εξαπολύσει ανθρωποκυνηγητό για να τον εντοπίσει, έχοντας δώσει σήμα σε λιμάνια, αεροδρόμια και σύνορα. Ο 22χρονος είναι από το Πακιστάν. Η 17χρονη τού είχε ζητήσει να χωρίσουν. Νεότερες πληροφορίες αναφέρουν ότι στο κινητό της Νικολέτας βρέθηκαν απειλητικά μηνύματα από τον σύντροφό της. Υπενθυμίζεται ότι στο πλαίσιο της ιατροδικαστικής εξέτασης για τη γυναικοκτονία στο Περιστέρι διαπιστώθηκε πως ο δράστης έκλεισε τη μύτη και το στόμα της 17χρονης Νικολέτας, προκειμένου να μην μπορεί να αναπνεύσει. Τα στοιχεία δείχνουν επίσης ότι η ανήλικη πάλεψε μέχρι την τελευταία στιγμή για τη ζωή της. Η κηδεία στο Μακροχώρι Βέροιας τελέστηκε λιγότερο από ένα 24ωρο μετά τις αποκαλύψεις από τον πατέρα της 17χρονης. Όπως είπε, η Νικολέτα είχε βιαστεί από τρεις άνδρες όταν ήταν 11 ετών.",https://www.athensvoice.gr/images/1074x600/1/jpg/files/2022-08-04/khdeia-17xronh.jpg,2022,8,4
https://www.athensvoice.gr/epikairotita/ellada/767647/gunaikoktonia-sto-rethumno-profulakistike-o-60hronos-ti-eipe-stin-apologia-tou/,Γυναικοκτονία στο Ρέθυμνο: Προφυλακίστηκε ο 60χρονος - Τι είπε στην απολογία του,2022-08-04,12:58:00,Ελλαδα,Newsroom,"Γυναικοκτονία στο Ρέθυμνο: Η απολογία του 60χρονου, οι προκλητικές δηλώσεις και η απόφαση για την προφυλάκισή του",Όσα υποστήριξε για τη σχέση με την 56χρονη και το έγκλημα,"Προφυλακιστέος κρίθηκε, με τη σύμφωνη γνώμη Ανακριτή και Εισαγγελέα, ο 60χρονος που το πρωί της Κυριακής (31/7) δολοφόνησε την 56χρονη σύζυγό του μέσα στο σπίτι τους στο Άνω Μαράκι, στο Ρέθυμνο. Σύμφωνα με την ΕΡΤ, ο 60χρονος, ο οποίος αντιμετωπίζει την κατηγορία για ανθρωποκτονία από πρόθεση σε ήρεμη ψυχική κατάσταση, επέμεινε στον ισχυρισμό ότι αντιμετώπιζε προβλήματα στη σχέση του με τη σύζυγό του η οποία, όπως ο ίδιος δήλωσε, τον είχε εγκαταλείψει τρεις φορές. Επιπλέον, υποστήριξε ότι ήταν εκείνη που του επιτέθηκε πρώτη κατά τη διάρκεια του διαπληκτισμού που είχαν την Κυριακή, πριν αυτός τη σκοτώσει. «Δεν σκέφτηκα ποτέ να της κάνω κακό. Εκείνη τη στιγμή δεν μπορούσα να ελέγξω τον εαυτό μου» είπε ο 60χρονος στην απολογία του. Κατά τη σύντομη κατάθεσή του στον εισαγγελέα Ρεθύμνου, το μεσημέρι της Δευτέρας, ο γυναικοκτόνος είχε υποστήριξει ότι υπήρχαν προβλήματα στη σχέση του με τη σύζυγό του, η οποία – σύμφωνα πάντα με τους ισχυρισμούς του – τον εγκατέλειπε τακτικά και επέστρεφε, χωρίς ποτέ να μπαίνει θέμα διαζυγίου. Η 56χρονη γυναίκα φέρεται να ζήτησε από τον σύζυγό της να χωρίσουν. Ακολούθησε καυγάς στην κουζίνα του σπιτιού όπου διέμεναν. Ο 60χρονος μαχαίρωσε με χασαπομάχαιρο τη 56χρονη στο λαιμό. Ο 60χρονος φέρεται να υποστήριξε πως ήταν 42χρονια μαζί, από τότε που εκείνος ήταν 18 και εκείνη 16. Σύμφωνα με τα όσα φέρεται να υποστήριξε, πότε δεν χειροδίκησε εναντίον της. Η πρώτη λέξη που φέρεται να είπε στους αστυνομικούς ήταν «με κατεδάφισε». Όπως φέρεται να υποστήριξε, το θύμα εγκατέλειψε τη συζυγική εστία τρεις φορές το τελευταίο τρίμηνο και όταν επέστρεφε, εκείνος πάντα τη δέχονταν πίσω, ενώ ποτέ δεν τέθηκε θέμα διαζυγίου. Σε αυτό το σημείο αναφέρθηκε στο τελευταίο περιστατικό, όταν σύμφωνα με τον ίδιο, την επομένη του γάμου του γιου τους, πριν από περίπου 15 ημέρες, εκείνη έφυγε από το σπίτι χωρίς εκείνος να την αναζητήσει και όταν εκείνη επέστρεψε στο σπίτι την Παρασκευή 29 Ιουλίου, ο δράστης τη δέχτηκε κανονικά στο σπίτι. Όπως ισχυρίστηκε, το πρωί της Κυριακής 31 Ιουλίου ήταν μαζί με τον γιο τους στο σπίτι. Όταν ο γιος του έφυγε από το σπίτι, ο 60χρονος υποστήριξε πως η γυναίκα του ανέπτυξε επιθετική συμπεριφορά εις βάρος του. Στην πρώτη του κατάθεση είπε ότι υπήρξε μια έντονη φασαρία στην κουζίνα και υποστήριξε ότι το θύμα του επιτέθηκε λεκτικά και σωματικά με αποτέλεσμα εκείνος να θολώσει, να αρπάξει ένα μαχαίρι το οποίο έστρεψε εναντίον της. Έπειτα, δεν θυμάται τι συνέβη. Στη συνέχεια, όπως ισχυρίστηκε, έφυγε από το σπίτι μαζί με το φονικό μαχαίρι, μετέβη στην οικία του αδελφού του και του περιέγραψε τι είχε συμβεί. Ο αδελφός του κάλεσε τον μεγάλο γιο του δράστη, του είπε να πάει στο πατρικό σπίτι και τον ενημέρωσε για το τι έχει συμβεί. Σύμφωνα με τα πρώτα στοιχεία που προκύπτουν από την ιατροδικαστική εξέταση και τον ιατροδικαστή Κρήτης, Σταμάτη Μπελιβάνη, ο θάνατος του θύματος επήλθε από τρεις μαχαιριές που κατάφερε ο δράστης στον λαιμό του θύματος. Το θύμα έφερε ακόμη δυο τραύματα από μαχαιριές στην πίσω πλευρά του σώματος και τέσσερα αμυντικά τραύματα στα πάνω άκρα. Η ιατροδικαστική έρευνα παραμένει σε εξέλιξη. ",https://www.athensvoice.gr/images/1074x600/jpg/files/2022-08-04/gynaikoktonia_rethymno_peripoliko_fanari.jpg,2022,8,4
https://www.athensvoice.gr/epikairotita/ellada/767630/peristeri-ta-apeilitika-minumata-sti-17hroni-prin-ti-gunaikoktonia-anaziteitai-o-22hronos/,Περιστέρι: Τα απειλητικά μηνύματα στη 17χρονη πριν τη γυναικοκτονία - Αναζητείται ο 22χρονος,2022-08-04,10:17:00,Ελλαδα,Newsroom,Νεκρή 17χρονη στο Περιστέρι. Η γυναικοκτονία στην οδό Αραχώβης και τα απειλητικά μηνύματα στη Νικολέτα από τον 22χρονο σύντροφό της πριν από το έγκλημα.,Οι αποκαλύψεις από τον πατέρα της για το παρελθόν της κόρης του,"Στο Περιστέρι ολοένα και περισσότερα στοιχεία για τη γυναικοκτονία έρχονται στο φως της δημοσιότητας. Ο σύντροφος της 17χρονης παραμένει άφαντος, την ώρα που οι έρευνες για τον φόνο στην οδό Αραχώβης συνεχίζονται. Η 17χρονη που βρέθηκε νεκρή στο κρεβάτι της, είχε ζητήσει από τον 22χρονο σύντροφό της να χωρίσουν. Δημοσίευμα στον «Ελεύθερο Τύπο» αναφέρει ότι ο βασικός ύποπτος για το έγκλημα στο Περιστέρι είχε στείλει απειλητικά μηνύματα στο κινητό τηλέφωνο της 17χρονης Νικολέτας. Αυτό προκύπτει από τα πρώτα δεδομένα που ανασύρθηκαν από το κινητό τηλέφωνο της ανήλικης. Την υπόθεση έχουν αναλάβει στελέχη του Τμήματος Δίωξης Εγκλημάτων κατά Ζωής και της Διεύθυνσης Εγκληματολογικών Ερευνών. Τα απειλητικά μηνύματα είχαν αποσταλεί λίγες ημέρες πριν από τη δολοφονία στο σπίτι στην οδό Αραχώβης. Η 17χρονη Νικολέτα είχε ζητήσει από τον 22χρονο, που παραμένει άφαντος, να χωρίσουν και να της επιστρέψει τα κλειδιά της κατοικίας. Εκείνος δεν το δέχτηκε και δεν ήθελε να χωρίσουν. Υπενθυμίζεται ότι στα χέρια και στο σώμα της 17χρονης βρέθηκαν μώλωπες. Η Νικολέτα έδωσε μάχη για τη ζωή της, όπως επιβεβαιώνουν τα πρώτα ευρήματα του ιατροδικαστή. Ο δράστης σκότωσε τη 17χρονη με τα χέρια του. Ο θάνατος της ανήλικης ήταν ασφυκτικός και μαρτυρικός. Ο δολοφόνος έφραξε το στόμα και τη μύτη της με το χέρι. Πληροφορίες αναφέρουν ότι μετά το έγκλημα στο Περιστέρι, με θύμα τη 17χρονη, ο 22χρονος σύντροφός της πήγε σε φιλικό σπίτι, όπου έβαλε σε βαλίτσα προσωπικά αντικείμενα και ρούχα και εξαφανίστηκε. Η Αστυνομία συνεχίζει να τον ψάχνει, προκειμένου να καταθέσει. Μιλώντας για τη γυναικοκτονία στο Περιστέρι, ο συνδικαλιστής της ΕΛ.ΑΣ, Σταύρος Μπαλάσκας, ξεκαθάρισε ότι είναι θέμα ωρών να συλληφθεί ο ύποπτος. Το κινητό του τηλέφωνο παραμένει κλειστό και μέχρι στιγμής δεν φαίνεται να το έχει χρησιμοποιήσει, προκειμένου να επικοινωνήσει με κάποιον μετά το έγκλημα στην οδό Αραχώβης, για το οποίο είναι πλέον ο βασικός ύποπτος. Ένα από τα σενάρια που εξετάζονταν από την ΕΛΑΣ, ήταν να περάσει το αυτόφωρο και ο 22χρονος σύντροφος της 17χρονης να εμφανιστεί, προκειμένου να δώσει εξηγήσεις -κάτι το οποίο όμως δεν έγινε. Σήμα, μαζί με τη φωτογραφία και τα στοιχεία ταυτότητάς του, έχουν σταλεί σε όλες τις εξόδους της χώρας, ανάμεσα στα οποία είναι λιμάνια και αεροδρόμια, προκειμένου να τον εντοπίσουν οι αστυνομικοί στην περίπτωση που επιχειρήσει να διαφύγει στο εξωτερικό. Εν τω μεταξύ, σε αποκαλύψεις προχώρησε ο πατέρας της 17χρονης στο Περιστέρι. Σε δηλώσεις του στον ANT1 μίλησε για τις τραυματικές εμπειρίες που βίωσε στο παρελθόν το παιδί του. Όπως είπε, όταν η κόρη του ήταν 11 ετών, είχε κακοποιηθεί σεξουαλικά από τρεις άνδρες. «Κάθομαι και βλέπω φωτογραφίες και όλο κλαίω. Πριν από έναν μήνα περνούσαμε καλά, το 'χα στην αγκαλιά μου. Είμαι ράκος. Το παιδί μου δεν μπορεί να το φέρει κανένας πίσω» τόνισε για τη 17χρονη Νικολέτα. Και πρόσθεσε ότι τόσο η κόρη του όσο και ο μεγάλος του γιος πριν από λίγα χρόνια, όταν ήταν 11 και 8 ετών αντίστοιχα, στο Μακροχώρι όπου μεγάλωσαν είχαν πέσει θύματα συστηματικής ασέλγειας από τρεις άνδρες οι οποίοι καταδικάστηκαν. «Τα παιδιά βιαστήκανε. Έγιναν δικαστήρια, καταδικαστήκανε, ο ένας 53χρόνια, ο άλλος 16-17χρόνια. Στο σχολείο το κοροϊδεύανε, δέχτηκε bullying. Προσπαθούσε να επιβιώσει, να μην το σκέφτεται» τόνισε επίσης ο πατέρας της 17χρονης Νικολέτας. Και συμπλήρωσε ότι η Νικολέτα έφυγε για την Αθήνα «να χαρεί τη ζωή της, να την πάρει από την αρχή πάλι, όσο μπορούσε να χαρεί τη ζωή της, να διώξει τον πόνο της». «Τελικά, ορίστε, έγινε αυτό που έγινε. Σκέφτηκε ότι η σχέση της θα είναι πολύ καλή και να το αποτέλεσμα» κατέληξε ο πατέρας της 17χρονης.",https://www.athensvoice.gr/images/1074x600/1/jpg/files/2022-08-04/17xronh-peristeri.jpg,2022,8,4
https://www.athensvoice.gr/epikairotita/ellada/767675/gunaikoktonia-sto-peristeri-i-nikoletta-tou-zitise-na-horisoun-kai-autos-ti-skotose/,Γυναικοκτονία στο Περιστέρι: «Η Νικολέττα τού ζήτησε να χωρίσουν και αυτός τη σκότωσε»,2022-08-04,19:35:07,Ελλαδα,Newsroom,Γυναικοκτονία στο Περιστέρι: Οι δηλώσεις της μητέρας της 17χρονης Νικολέττας και τα απειλητικά μηνύματα από τον σύντροφό της,Οι δηλώσεις της μητέρας της 17χρονης,"Τέλος στη σχέση με τον 22χρονο σύντροφό της ήθελε να δώσει η 17χρονη Νικολέττα που δολοφονήθηκε μέσα στο σπίτι της στο Περιστέρι. Η μητέρα της υποστήριξε ότι η κόρη της είχε ζητήσει από τον σύντροφό της να χωρίσουν, ενώ το τελευταίο διάστημα υπήρχαν μεταξύ τους εντάσεις, με τη νεαρή κοπέλα να δέχεται απειλές.  Μιλώντας στο δελτίο ειδήσεων του Alpha, η μητέρα της 17χρονης Νικολέττας ανέφερε: «Δεν καβγαδίζανε. Ήταν καλά, αλλά το τελευταίο διάστημα ήθελε να χωρίσει. Δεν ήθελε άλλο. Θέλω μόνο να βρουν αυτό το καθίκι. Μου σκότωσε το παιδί μου και μου πήρε την ψυχή. Ζητάω μόνο δικαίωση». Όσον αφορά την ώρα της δολοφονίας αποκαλύπτει: «Εγώ ήμουν στη δουλειά, δουλεύαμε μαζί. Την έπαιρνα στο τηλέφωνο και δεν το σήκωνε. Δεν απαντούσε. Έστειλα τα παιδιά από το μαγαζί να δούνε γιατί δεν ήρθε στη δουλειά και γιατί δεν απαντούσε. Δεν μπορούσαμε να μπούμε στο σπίτι γιατί τα κλειδιά τα είχε η Νικολέτα. Το μεσημέρι πριν φύγω για τη δουλειά την είδα. Κοιμόνταν. Εγώ έφυγα στις 4 η ώρα το μεσημέρι. Μετά τις 5 έγινε ότι έγινε». Σύμφωνα με πληροφορίες, δεκάδες απειλητικά μηνύματα φέρεται να είχε δεχτεί στο κινητό τηλέφωνό της η 17χρονη Νικολέττα από τον 22χρονο σύντροφό της, βασικό ύποπτο για την άγρια δολοφονία της. Το παραπάνω προκύπτει από την πρώτη ανάσυρση δεδομένων του κινητού τηλεφώνου της 17χρονης που έκαναν τα στελέχη του Τμήματος Δίωξης Εγκλημάτων Κατά Ζωής, ενώ αναμένεται η λεπτομερέστατη εξερεύνησή του από τα στελέχη της Διεύθυνσης Εγκληματολογικών Ερευνών. Τα μηνύματα έχουν αποσταλεί τις τελευταίες ημέρες πριν από τη δολοφονία της και άρχισαν όταν η Νικολέτα του ζήτησε να διακόψουν τη σχέση τους και να της δώσει τα κλειδιά του σπιτιού της. Ο 22χρονος έγινε επιθετικός και αρνείτο να χωρίσει με την 17χρονη και να της παραδώσει τα κλειδιά. Νωρίτερα σήμερα, η ΕΡΤ κατέγραψε αποκλειστικές εικόνες από έφοδο των αστυνομικών για τη σύλληψη του βασικού υπόπτου, του φίλου της 17χρονης, o οποίος όμως δεν έχει ακόμα βρεθεί. Συνεχίζεται το ανθρωποκυνηγητό που εξαπέλυσαν οι αρχές για να εντοπίσουν τον 20χρονο από τα χέρια του οποίου φέρεται να βρήκε ασφυκτικό θάνατο η άτυχη Νικολέτα. Ο 20χρονος πακιστανικής καταγωγής φίλος της κοπέλας θεωρείται από την αστυνομία νούμερο ένα ύποπτος. Σύμφωνα μάλιστα με πληροφορίες της ΕΡΤ, πριν από λίγες ώρες αστυνομικοί έκαναν έφοδο στο Αιγάλεω σε σπίτι όπου ζουν Πακιστανοί χωρίς όμως αποτέλεσμα. ",https://www.athensvoice.gr/images/1074x600/jpg/files/2022-08-04/gynaikoktonia_peristeri_nikoleta.jpg,2022,8,4
https://www.athensvoice.gr/epikairotita/ellada/767566/to-pasok-kinal-anoigei-ton-dialogo-gia-tis-gunaikoktonies-kai-tin-endooikogeneiaki-via/,Το ΠΑΣΟΚ - ΚΙΝΑΛ ανοίγει τον διάλογο για τις γυναικοκτονίες και την ενδοοικογενειακή βία,2022-08-03,13:48:00,Ελλαδα,Newsroom,ΠΑΣΟΚ - ΚΙΝΑΛ: Ο διάλογος για τις γυναικοκτονίες και την ενδοοικογενειακή βία - Η ψηφιακή πλατφόρμα του κόμματος,Η καμπάνια του κόμματος,"«Είμαστε μαζί σου». Αυτός είναι ο τίτλος της καμπάνιας που ξεκίνησε το ΠΑΣΟΚ-ΚΙΝΑΛ για τις γυναικοκτονίες και την ενδοοικογενειακή βία, ανοίγοντας τον διάλογο στην ψηφιακή πλατφόρμα του κόμματος, Digitalsociety.gr. «Η έκρηξη περιστατικών γυναικοκτονιών και ενδοοικογενειακής βίας, αφορά ολόκληρη την κοινωνία. Ωστόσο, παρά την αυξανόμενη συνειδητοποίηση που φέρνει η οδυνηρή συχνότητα τους, αυτή δεν έχει μεταφραστεί ακόμη σε μέτρα που θα πάψουν να προδίδουν την εμπιστοσύνη των γυναικών στην Πολιτεία» επισημαίνει η Χαριλάου Τρικούπη και προσθέτει σε σχετική ανακοίνωση: «Είμαστε μαζί σου, για να διαμορφώσουμε τις ολιστικές πολιτικές- αφετηρία της εξάλειψης των γυναικοκτονιών. H καμπάνια διαβούλευσης με την κοινωνία ξεκινά σήμερα και σε επόμενο στάδιο συγκροτημένα το ΠΑΣΟΚ-Κίνημα Αλλαγής θα συζητήσει με νομικούς, γυναικείες οργανώσεις, εμπλεκόμενες κρατικές αρχές κλπ προκειμένου να διαμορφωθεί ένα ενιαίο και ολιστικό πλαίσιο αντιμετώπισης που δεν θα αντιμετωπίσει μόνο το θέμα της απονομής δικαιοσύνης αλλά και τις απαραίτητες δομές για τη στήριξη, την απομάκρυνση της γυναίκας από το κακοποιητικό περιβάλλον, τη στήριξη με εργασία κλπ.» αναφέρει, τέλος, το ΠΑΣΟΚ-Κίνημα Αλλαγής. Περισσότερες από 5.000, και συγκεκριμένα 5.140, είναι οι υποθέσεις ενδοοικογενειακής βίας που καταγράφηκαν στην Ελλάδα το πρώτο εξάμηνο του 2022. Ο υπουργός Προστασίας του Πολίτη προχώρησε στην παραπάνω αποκάλυψη, αναφερόμενος στις γυναικοκτονίες που καταγράφηκαν το προηγούμενο 48ωρο σε Ζάκυνθο, Περιστέρι και Ρέθυμνο. Σε δηλώσεις του στο Mega, ο κ. Θεοδωρικάκος δήλωσε ότι ο αριθμός αυτός δεν αφορά απλές τηλεφωνικές καταγγελίες αλλά υποθέσεις, για τις οποίες έχουν σχηματιστεί δικογραφίες, έχουν γίνει μηνύσεις. Όπως είπε ο ΥΠΡΟΠΟ, για όλες τις υποθέσεις που καταγγέλλονται σχηματίζονται δικογραφίες ενώ σημείωσε πως από τον Οκτώβριο του 2021, έχουν συσταθεί και λειτουργούν 6 Γραφεία Αντιμετώπισης Ενδοοικογενειακής Βίας, 5 στην Αθήνα και 1 στη Θεσσαλονίκη, ενώ 1200 αστυνομικοί έχουν εκπαιδευτεί ειδικά για τη διαχείριση αυτών των υποθέσεων. «Εάν κάποιος φτάσει στην Αστυνομία είναι υποχρεωτικό, σχηματίζεται δικογραφία και η υπόθεση πηγαίνει στη Δικαιοσύνη. Αυτό είναι υποχρέωση της Ελληνικής Αστυνομίας, διότι τα αδικήματα ενδοοικογενειακής βίας είναι αυτεπάγγελτα, δηλαδή μηνύσεις γίνονται κατευθείαν», τόνισε ο Τάκης Θεοδωρικάκος.",https://www.athensvoice.gr/images/1074x600/jpg/files/2022-08-03/pexels-karolina-grabowska-4379912.jpg,2022,8,3
https://www.athensvoice.gr/epikairotita/ellada/767517/peristeri-afados-o-sudrofos-tis-17hronis-i-gunaikoktonia-stin-odo-arahovis-kai-ta-nea-stoiheia/,Περιστέρι: Άφαντος ο σύντροφος της 17χρονης - Η γυναικοκτονία στην οδό Αραχώβης και τα νέα στοιχεία,2022-08-03,06:23:00,Ελλαδα,Newsroom,Γυναικοκτονία στο Περιστέρι με θύμα 17χρονη. Ο φόνος στην οδό Αραχώβης. Βασικός ύποπτος για το έγκλημα ο 21χρονος σύντροφός της από το Πακιστάν.,Τι δήλωσε ο πατέρας της - Σοκάρουν τα ευρήματα του ιατροδικαστή,"Στο Περιστέρι η νέα γυναικοκτονία με θύμα την 17χρονη Νικολέτα προκάλεσε αποτροπιασμό. Οι έρευνες της Αστυνομίας για τη δολοφονία βρίσκονται σε πλήρη εξέλιξη. Η 17χρονη στο Περιστέρι βρέθηκε νεκρή στο κρεβάτι της. Τα πρώτα στοιχεία από την ιατροδικαστική εξέταση δείχνουν ότι η Νικολέτα πάλεψε για τη ζωή της. Έφερε μώλωπες στο σώμα και στα χέρια. Η δολοφονία έγινε τη Δευτέρα (1 Αυγούστου) το απόγευμα. Η 17χρονη ήταν νεκρή για αρκετές ώρες πριν την εντοπίσουν οι συγγενείς της. Βασικός ύποπτος για τη γυναικοκτονία στο Περιστέρι είναι ο 21χρονος σύντροφός της από το Πακιστάν, ο οποίος παραμένει άφαντος. Το κινητό του είναι κλειστό και σύμφωνα με μαρτυρίες λίγες ώρες πριν αποκαλυφθεί ο φόνος στην οδό Αραχώβης μάζεψε ρούχα και προσωπικά αντικείμενα και εξαφανίστηκε. Ο δράστης σκότωσε τη 17χρονη με τα χέρια, σύμφωνα με τον ιατροδικαστή. Σημειώνεται ότι ο 21χρονος σύντροφος της 17χρονης που βρέθηκε νεκρή στο κρεβάτι, είχε κλειδιά από το σπίτι στην οδό Αραχώβης. Η Αστυνομία έχει εξαπολύσει ανθρωποκυνηγητό για να τον εντοπίσει. Μεταξύ άλλων έχουν ενημερωθεί αεροδρόμια, λιμάνια και συνοριακοί σταθμοί. Στο μικροσκόπιο της Αστυνομίας μπαίνουν διαρκώς νέα στοιχεία για τη γυναικοκτονία στο Περιστέρι. Πληροφορίες αναφέρουν ότι η σχέση της 17χρονης με τον 21χρονο σύντροφό της ήταν θυελλώδης. Οι καβγάδες ήταν συχνοί. Όπως μετέδωσε το OPEN, εξετάζεται το σενάριο η 17χρονη στο Περιστέρι να ζήτησε από τον 21χρονο να χωρίσουν, με αποτέλεσμα αυτός να βγει εκτός εαυτού. Ο άνδρας από το Πακιστάν ήταν ο τελευταίος άνθρωπος που είδε εν ζωή την ανήλικη. Υπενθυμίζεται ότι η οικογένεια της 17χρονης είναι Ρομά με καταγωγή από το Μακροχώρι Ημαθίας. Μιλώντας για τη γυναικοκτονία στο Περιστέρι, ο συνδικαλιστής της ΕΛ.ΑΣ, Σταύρος Μπαλάσκας, ξεκαθάρισε ότι είναι θέμα ωρών να συλληφθεί ο ύποπτος. Σε δηλώσεις του στο Mega, εξήγησε ότι είναι πιο συνηθισμένο να τρέπονται σε φυγή στο εξωτερικό οι κακοποιοί αλβανικής καταγωγής, καθώς έχουν την ευχέρεια να περνούν τα σύνορα. «Έχουμε κλείσει όλες τις πύλες εξόδου από τη χώρα, αυτήν τη στιγμή το πρόσωπό του είναι παντού» τόνισε. Απαντώντας σε ερώτηση αν ο 21χρονος σύντροφος της 17χρονης στο Περιστέρι κρύβεται, σημείωσε ότι υπάρχουν δύο ειδών κακοποιοί: Όπως έγινε γνωστό, η μητέρα της 17χρονης που βρέθηκε νεκρή στο Περιστέρι, είχε φύγει από το σπίτι στις 16:00 νωρίς το απόγευμα της Δευτέρας, προκειμένου να πάει να εργαστεί σε κατάστημα εστίασης. Μία ώρα μετά, στις 5 το απόγευμα, η 16χρονη αδελφή της 17χρονης προσπάθησε να επικοινωνήσει μαζί της χωρίς όμως αποτέλεσμα. Το βράδυ τόσο η μητέρα όσο και η αδελφή της 17χρονης συνέχισαν την αναζήτηση, μαζί με τον σύντροφο της μητέρας. Ο τελευταίος ήταν αυτός που μαζί με την 16χρονη μπήκαν στο σπίτι στην οδό Αραχώβης και αντίκρισαν νεκρή την 17χρονη. Σύμφωνα με τον ιατροδικαστή, ο γυναικοκτόνος έφραξε με το χέρι του τους αεροφόρους αγωγούς της 17χρονης. Στο πρόσωπο της ανήλικης στο Περιστέρι εντοπίστηκαν εκδορές στην περιοχή του στόματος και της μύτης, αλλά και γρατσουνιές στο μάγουλο. Ο θάνατός της ήταν μαρτυρικός και ασφυκτικός. Υπενθυμίζεται ότι τα πρώτα στοιχεία από τη νεκροψία που διενήργησε ο ιατροδικαστής στη σορό είναι τα ακόλουθα: Τραγική φιγούρα ο πατέρας της Νικολέτας, ο οποίος -σε δηλώσεις του- ανέφερε ότι έμαθε για το έγκλημα στο σπίτι στην οδό Αραχώβης από τις ειδήσεις. «Έμαθα τα νέα το πρωί στις ειδήσεις. Εκεί που έβλεπα, μου έστειλε μήνυμα η μικρή μου κόρη και έγραψε ""Μπαμπά χάσαμε τη Νικολέττα, τη σκότωσε ο Σάνι"", ο σύντροφός της. Εγώ σοκαρίστηκα» τόνισε. Παράλληλα γνωστοποίησε ότι η 17χρονη δεν φαίνεται να είχε κάποιο παράπονο από τη σχέση της με τον 21χρονο από το Πακιστάν. «Δεν είχε κάνει παράπονα για αυτήν τη σχέση, έλεγε ότι ήταν ευτυχισμένη» δήλωσε στον Alpha. Πρόκειται για την τρίτη γυναικοκτονία στην Ελλάδα τα τελευταία 24ωρα μετά το έγκλημα στη Ζάκυνθο και τη δολοφονία στο Ρέθυμνο Κρήτης.",https://www.athensvoice.gr/images/1074x600/1/jpg/files/2022-08-03/peristeri-17xronh.jpg,2022,8,3
https://www.athensvoice.gr/epikairotita/ellada/767437/peristeri-exetazetai-i-gunaikoktonia-i-17hroni-vrethike-nekri-sto-krevati/,Περιστέρι: Εξετάζεται η γυναικοκτονία - Νεκρή στο κρεβάτι της η 17χρονη,2022-08-02,08:52:00,Ελλαδα,Newsroom,Νεκρή 17χρονη στο Περιστέρι. Γυναικοκτονία στην οδό Αραχώβης εξετάζουν οι αστυνομικοί. Άφαντος ο σύντροφος της ανήλικης. Τα νέα στοιχεία.,Ασφυκτικός ο θάνατός της - Άφαντος ο σύντροφός της,"Στο Περιστέρι το μυστήριο με τη νεκρή 17χρονη παραμένει, την ώρα που οι αστυνομικοί αφήνουν ανοικτό το ενδεχόμενο να πρόκειται για γυναικοκτονία. Η 17χρονη βρέθηκε νεκρή στο σπίτι της στην οδό Αραχώβης. Νεότερες πληροφορίες αναφέρουν ότι η ανήλικη στο Περιστέρι εντοπίστηκε νεκρή στο κρεβάτι της. Ήταν ημίγυμνη. Στο σπίτι δεν υπάρχουν ίχνη παραβίασης, ενώ το γεγονός ότι παραμένει εξαφανισμένος ο σύντροφός της κάνει τους αστυνομικούς να εξετάζουν το ενδεχόμενο της εγκληματικής ενέργειας. Η πιθανότητα να πρόκειται για γυναικοκτονία στο Περιστέρι ενισχύεται από το γεγονός ότι στο σώμα και στα χέρια της 17χρονης βρέθηκαν μώλωπες. Εφόσον το σενάριο αυτό επιβεβαιωθεί θα πρόκειται για νέα γυναικοκτονία τα τελευταία 24ωρα μετά από εκείνες που σημειώθηκαν σε Ρέθυμνο Κρήτης και Ζάκυνθο. Η 17χρονη είχε δεσμό με άνδρα από το Πακιστάν. Γείτονες δήλωσαν ότι οι τσακωμοί ήταν συχνοί στο σπίτι της οικογένειας. Την ανήλικη στο Περιστέρι εντόπισαν νεκρή η μητέρα και η αδελφή της, οι οποίες ειδοποίησαν την Αστυνομία λίγο μετά τα μεσάνυχτα της Δευτέρας (1/08). Οι πρώτες εκτιμήσεις από τον ιατροδικαστή αποκλείουν η 17χρονη στο Περιστέρι να αυτοκτόνησε, ενισχύοντας έτσι το ενδεχόμενο να πρόκειται για γυναικοκτονία. Ειδικότερα, τα πρώτα στοιχεία δείχνουν ότι ο θάνατός της ήταν ασφυκτικός. Ο/η δράστης έκλεισε τη μύτη και το στόμα στην ανήλικη. Όπως αναφέρθηκε και νωρίτερα, στο σώμα της νεκρής 17χρονης εντοπίστηκαν μώλωπες.  Οι έρευνες για τον εντοπισμό του συντρόφου της 17χρονης, η οποία βρέθηκε νεκρή στο κρεβάτι της στο Περιστέρι, συνεχίζονται. Οι αστυνομικοί αναζητούν τον άνδρα από το Πακιστάν, ο οποίος φέρεται να μάζεψε ρούχα και προσωπικά του αντικείμενα και να εξαφανίστηκε. Αστυνομικοί δεν αποκλείουν το ενδεχόμενο να βρίσκεται πλέον εκτός Αττικής. Σημειώνεται ότι στο πλαίσιο της έρευνας για πιθανή γυναικοκτονία στο Περιστέρι, οι αρχές προχώρησαν στην προσαγωγή φιλικού ζευγαριού.",https://www.athensvoice.gr/images/1074x600/jpg/files/2022-08-02/peripoliko.jpg,2022,8,2
https://www.athensvoice.gr/epikairotita/ellada/767501/edasi-stin-poreia-gia-tis-gunaikoktonies-eikones/,Ένταση στην πορεία για τις γυναικοκτονίες (εικόνες),2022-08-02,19:02:00,Ελλαδα,Newsroom,Συγκέντρωση διαμαρτυρίας και πορεία στο κέντρο της Αθήνας για τις γυναικοκτονίες. Ένταση με τους αστυνομικούς.,Το μήνυμα των συγκεντρωμένων,"Ένταση σημειώθηκε κατά τη διάρκεια πορείας στο κέντρο της Αθήνας για τις δολοφονίες γυναικών. Συλλογικότητες συγκεντρώθηκαν στην πλατεία Κλαυθμώνος και στη συνέχεια πραγματοποίησαν πορεία ως το Σύνταγμα. Εκεί σημειώθηκε για λίγο ένταση με τους αστυνομικούς. «Καμία άλλη αδερφή μας στο αίμα», ήταν ένα από τα συνθήματα των συγκεντρωμένων.",https://www.athensvoice.gr/images/1074x600/1/jpg/files/2022-08-02/entasi.jpg,2022,8,2
https://www.athensvoice.gr/epikairotita/ellada/767485/gunaikoktonia-sti-zakuntho-prothesmia-gia-na-apologithei-pire-o-49hronos/,Γυναικοκτονία στη Ζάκυνθο: Προθεσμία για να απολογηθεί πήρε ο 49χρονος,2022-08-02,16:13:00,Ελλαδα,Newsroom,Γυναικοκτονία στη Ζάκυνθο: Προθεσμία για τον δράστη - Οι δηλώσεις του μεγαλύτερου παιδιού της 41χρονης και όσα έγιναν στον εισαγγελέα,Ασκήθηκε ποινική δίωξη στον δράστη,"Στον εισαγγελέα Πλημμελιοδικών Ζακύνθου οδηγήθηκε ο δράστης της γυναικοκτονίας που καταγράφηκε την περασμένη Κυριακή στο Τσιλιβή. Θύμα η 41χρονη σύζυγός του και μητέρα των τριών παιδιών τους. Ο εισαγγελέας Ζακύνθου άσκησε ποινική δίωξη για ανθρωποκτονία από πρόθεση και έδωσε στον 49χρονο προθεσμία να απολογηθεί μέχρι την ερχόμενη Παρασκευή. Ο 49χρονος παρουσία ισχυρής αστυνομικής δύναμης οδηγήθηκε από την πίσω πόρτα του Δικαστικού Μεγάρου Ζακύνθου στο γραφείο του ανακριτή για να απολογηθεί. Από νωρίς το πρωί έξω από το δικαστικό μέγαρο είχαν συγκεντρωθεί πολίτες, μεταξύ αυτών αρκετές γυναίκες, οι οποίες κρατούσαν πλακάτ για τις «γυναικοκτονίες». Ανάμεσα στον κόσμο βρισκόταν και ο 19χρονος γιος του θύματος, ο οποίος περίμενε να δει από κοντά τον πατέρα του, μετά το αποτρόπαιο έγκλημα που διέπραξε ενώ όταν έμαθε ότι ήταν μέσα στο κτίριο προσπάθησε να τον προσεγγίσει. «Ήρθα για να δω την αντίδρασή του, να δω πώς έκανε κάτι τέτοιο», είπε στο imerazante.gr o γιος της 41χρονης. «Θέλω να δω την αντίδρασή του, δεν ξέρω.. Ηρθα έτσι, ένιωθα ότι έπρεπε να είμαι εδώ, να δω πως αυτός ο άνθρωπος έκανε κάτι τέτοιο.. Θόλωνε, ερχόταν σπίτι και ήταν θολωμένος, δεν άκουγε κανέναν ακόμα και τα παιδιά του. Χάλαγε τα λεφτά του εκεί που τα χάλαγε αντί να κάνει κάτι καλύτερο για τα παιδιά του. Μόνο η μάνα, έκανε 2 δουλειές για να τα βγάλει πέρα…», είπε ο νεαρός άνδρας. Το άγριο έγκλημα που έγινε στο χωριό Τσιλιβή τα ξημερώματα της Δευτέρας (1/8) έχει συγκλονίσει την κοινωνία της Ζακύνθου. Σύμφωνα με αστυνομικές πηγές, η γυναίκα έφερε χτυπήματα από μαχαίρι στα πλευρά και στο πρόσωπο ενώ είχε δεχθεί γροθιές και κλωτσιές. Ακόμα, σύμφωνα με τις ίδιες πηγές, μετά από παρέμβαση του Εισαγγελέα Ζακύνθου αναμένεται το Χαμόγελο του Παιδιού να αναλάβει τα δύο ανήλικα παιδιά της άτυχης 41χρονης. Πρόκειται για ένα κορίτσι 8 ετών και ένα αγόρι 14 ετών ενώ το τρίτο το παιδί είναι ενήλικο, 19 ετών και μένει μόνιμα στην Καλαμάτα. Ο δράστης συνελήφθη 12 ώρες μετά τη δολοφονία της 41χρονης, στην οικοδομή όπου εργαζόταν στο χωριό Κερί. Την Κυριακή η γυναίκα απευθύνθηκε στις Αρχές για να ζητήσει βοήθεια καθώς ο 49χρονος της είχε επιτεθεί για μία ακόμη φορά. Η γυναίκα κατήγγειλε τον σύζυγό της, ωστόσο, γύρισε στο σπίτι, όπου ο 49χρονος τη χτύπησε για μία ακόμη φορά και άρχισε να τη σέρνει από τα μαλλιά στο μπαλκόνι του σπιτιού, ενώ στη συνέχεια άρπαξε ένα κουζινομάχαιρο και της κατάφερε τα θανατηφόρα χτυπήματα. Στις 18 Ιουνίου 2022 η 40χρονη γυναίκα είχε απευθυνθεί στις Αρχές, καθώς ο σύζυγος της την είχε χτυπήσει άσχημα. Τότε το δικαστήριο όρισε ότι δεν επιτρέπεται να την προσεγγίζει σε απόσταση μικρότερη των 100, με την ίδια μετά από λίγες ημέρες να πείθεται από τα παρακάλια του και να τον αφήνει να επιστρέψει σπίτι τους.",https://www.athensvoice.gr/images/1074x600/jpg/files/2022-08-02/gynaikoktonia_zakinthos_drastis.jpg,2022,8,2
https://www.athensvoice.gr/epikairotita/ellada/767476/gunaikoktonia-sti-zakuntho-suglonismenos-o-gios-tis-41hronis-vrethike-sta-dikastiria/,Γυναικοκτονία στη Ζάκυνθο: Συγκλονισμένος ο γιος της 41χρονης βρέθηκε στα δικαστήρια,2022-08-02,14:10:00,Ελλαδα,Newsroom,Γυναικοκτονία στη Ζάκυνθο: Οι δηλώσεις του γιου της 41χρονης και το χρονικό του εγκλήματος,Στον εισαγγελέα ο 51χρονος δράστης,"Το κατώφλι του εισαγγελέα πέρασε σήμερα (2/8) ο 51χρονος γυναικοκτόνος της Ζακύνθου, που ξυλοκόπησε και σκότωσε τη 41χρονη σύζυγό του και μητέρα τριών παιδιών μέσα στο σπίτι όπου διέμεναν, ενώ στη συνέχεια πήγε χωρίς να συμβαίνει τίποτα στη δουλειά του. Ο μεγαλύτερος γιος της οικογένειας βρέθηκε σήμερα στα δικαστήρια και συγκλονισμένος μίλησε στα τοπικά μέσα. «Ήρθα για να δω την αντίδρασή του, να δω πώς έκανε κάτι τέτοιο», είπε στο imerazante.gr. «Θέλω να δω την αντίδρασή του, δεν ξέρω.. Ηρθα έτσι, ένιωθα ότι έπρεπε να είμαι εδώ, να δω πως αυτός ο άνθρωπος έκανε κάτι τέτοιο.. Θόλωνε, ερχόταν σπίτι και ήταν θολωμένος, δεν άκουγε κανέναν ακόμα και τα παιδιά του. Χάλαγε τα λεφτά του εκεί που τα χάλαγε αντί να κάνει κάτι καλύτερο για τα παιδιά του. Μόνο η μάνα, έκανε 2 δουλειές για να τα βγάλει πέρα…», είπε ο νεαρός άνδρας. Το άγριο έγκλημα που έγινε στο χωριό Τσιλιβή τα ξημερώματα της Δευτέρας (1/8) έχει συγκλονίσει την κοινωνία της Ζακύνθου. Σύμφωνα με αστυνομικές πηγές, η γυναίκα έφερε χτυπήματα από μαχαίρι στα πλευρά και στο πρόσωπο ενώ είχε δεχθεί γροθιές και κλωτσιές. Ακόμα, σύμφωνα με τις ίδιες πηγές, μετά από παρέμβαση του Εισαγγελέα Ζακύνθου αναμένεται το Χαμόγελο του Παιδιού να αναλάβει τα δύο ανήλικα παιδιά της άτυχης 41χρονης. Πρόκειται για ένα κορίτσι 8 ετών και ένα αγόρι 14 ετών ενώ το τρίτο το παιδί είναι ενήλικο, 19 ετών και μένει μόνιμα στην Καλαμάτα. Ο δράστης συνελήφθη 12 ώρες μετά τη δολοφονία της 41χρονης, στην οικοδομή όπου εργαζόταν στο χωριό Κερί. Την Κυριακή η γυναίκα απευθύνθηκε στις Αρχές για να ζητήσει βοήθεια καθώς ο 49χρονος της είχε επιτεθεί για μία ακόμη φορά. Η γυναίκα κατήγγειλε τον σύζυγό της, ωστόσο, γύρισε στο σπίτι, όπου ο 49χρονος τη χτύπησε για μία ακόμη φορά και άρχισε να τη σέρνει από τα μαλλιά στο μπαλκόνι του σπιτιού, ενώ στη συνέχεια άρπαξε ένα κουζινομάχαιρο και της κατάφερε τα θανατηφόρα χτυπήματα. Στις 18 Ιουνίου 2022 η 40χρονη γυναίκα είχε απευθυνθεί στις Αρχές, καθώς ο σύζυγος της την είχε χτυπήσει άσχημα. Τότε το δικαστήριο όρισε ότι δεν επιτρέπεται να την προσεγγίζει σε απόσταση μικρότερη των 100, με την ίδια μετά από λίγες ημέρες να πείθεται από τα παρακάλια του και να τον αφήνει να επιστρέψει σπίτι τους. ",https://www.athensvoice.gr/images/1074x600/jpg/files/2022-08-01/gynaikoktonia_zakinthos.jpg,2022,8,2
https://www.athensvoice.gr/epikairotita/ellada/767312/gunaikoktonia-stin-kriti-metaniomenos-o-60hronos-to-hroniko-tou-eglimatos/,Γυναικοκτονία στην Κρήτη: Στον εισαγγελέα σήμερα ο 60χρονος - Το χρονικό του εγκλήματος,2022-08-01,06:07:00,Ελλαδα,Newsroom,"Γυναικοκτονία στην Κρήτη: Το έγκλημα με θύμα 56χρονη, το τηλεφώνημα στον γιο του ζευγαριού και η ανακοίνωση της ΕΛ.ΑΣ.",Το τηλεφώνημα στον γιο τους,"Μία ακόμη γυναικοκτονία καταγράφηκε την Κυριακή (31/7) στην Κρήτη. 60χρονος σκότωσε την 56χρονη σύζυγό του όταν εκείνη του ζήτησε να χωρίσουν. Σήμερα, ο 60χρονος αναμένεται να μεταφερθεί στον εισαγγελέα, ενώ πληροφορίες αναφέρουν ότι δηλώνει μετανιωμένος για την πράξη του. Η γυναικοκτονία καταγράφηκε στο Άνω Μαλάκι του δήμου Ρεθύμνου. Οι κάτοικοι της περιοχής περιγράφουν την 56χρονη ως έναν ευχάριστο και κοινωνικό άνθρωπο, ιδιαίτερα αγαπητό σε όλους. Πριν από περίπου 15 ημέρες το ζευγάρι είχε παντρέψει τον γιο του. Την ίδια ώρα, ισχυρές αστυνομικές δυνάμεις περιφρουρούν το σπίτι του εγκλήματος. Η Υποδιεύθυνση Ασφάλειας Ρεθύμνου διενεργεί την προανάκριση, ενώ ο ιατροδικαστής Κρήτης, Σταμάτης Μπελιβάνης, αναμένεται να διενεργήσει σήμερα Δευτέρα 1 Αυγούστου τη νεκροψία-νεκροτομή. Όπως αναφέρουν πληροφορίες του cretapost, το πρωί της Κυριακής η 56χρονη εξέφρασε την επιθυμία της στον 60χρονο να πάρουν διαζύγιο. Μεταξύ του ζευγαριού ξεκίνησε ένας μεγάλος καυγάς. Τότε, ο 60χρονος πήρε ένα μαχαίρι και έκοψε τον λαιμό της 56χρονης. Λίγη ώρα αργότερα, τηλεφώνησε στον γιο του και του ανακοίνωσε ότι μόλις είχε σκοτώσει τη μητέρα του. Μετά τη δολοφονία ο 60χρονος έφυγε από το σπίτι. Ο 31χρονος γιος πήγε στο σπίτι και είδε την μητέρα του ξαπλωμένη μπρούμυτα στο πάτωμα μέσα σε μία λίμνη αίματος. Αμέσως ειδοποίησε την αστυνομία λέγοντας πως «ο πατέρας μου σκότωσε τη μητέρα μου». Οι αρχές έσπευσαν στο σημείο και ξεκίνησαν τις έρευνες ενώ παράλληλα εξαπέλυσαν ανθρωποκυνηγητό για τον εντοπισμό του 60χρονου. Ο γυναικοκτόνος λίγη ώρα αργότερα πήγε στην υποδιεύθυνση ασφαλείας Ρεθύμνου και παραδόθηκε στις αρχές. Μάλιστα, ο ίδιος εμφανίστηκε μετανιωμένος λέγοντας πως «την αγαπούσα πολύ αλλά θόλωσα και τη σκότωσα». Η ανακοίνωση της Αστυνομίας αναφέρει τα εξής για τη νέα γυναικοκτονία στην Κρήτη αναφέρει τα εξής: «Συνελήφθη, άμεσα σήμερα (31.07.2021) (σ.σ. χθες) το πρωί, από αστυνομικούς της Υποδιεύθυνσης Ασφάλειας Ρεθύμνης, ημεδαπός ο οποίος κατηγορείται για ανθρωποκτονία σε βάρος ημεδαπής γυναίκας, σε περιοχή του Δήμου Ρεθύμνης. Ειδικότερα, ο ημεδαπός με τη χρήση αιχμηρού αντικειμένου (μαχαίρι) τραυμάτισε θανάσιμα τη σύζυγό του. » Στο σημείο μετέβησαν αστυνομικοί της Υποδιεύθυνσης Ασφάλειας Ρεθύμνης και αρμόδιο κλιμάκιο του Γραφείου Εγκληματολογικών Ερευνών Ρεθύμνου. Επιπλέον βρέθηκε και κατασχέθηκε ένα μαχαίρι. » Η προανάκριση διενεργείται από την Υποδιεύθυνση Ασφάλειας Ρεθύμνης». Με πληροφορίες από cretalive, cretapost, flashnews",https://www.athensvoice.gr/images/1074x600/jpg/files/2022-08-01/peripoliko_gynaikoktonia_kriti.jpg,2022,8,1
https://www.athensvoice.gr/epikairotita/ellada/767318/gunaikoktonia-sti-zakuntho-51hronos-xulokopise-kai-mahairose-thanasima-ti-40hroni-suzugo-tou/,Γυναικοκτονία στη Ζάκυνθο: Την σκότωσε μετά τη δεύτερη καταγγελία για ενδοοικογενειακή βία,2022-08-01,06:25:00,Ελλαδα,Newsroom,Γυναικοκτονία στη Ζάκυνθο: Ξυλοκόπησε και μαχαίρωσε τη σύζυγό του - Συνελήφθη ο δράστης - Οι μηνύσεις για ενδοοικογενειακή βία πριν το έγκλημα,Συνελήφθη ο 51χρονος,"Ένας άνδρας 51 ετών συνελήφθη από τις αρχές ως δράστης της νέας γυναικοκτονίας που καταγράφηκε στη Ζάκυνθο. Ο 51χρονος φέρεται μετά τα μεσάνυχτα της Κυριακής (31/7) ξυλοκόπησε άγρια και κατόπιν μαχαίρωσε την 40 ετών σύζυγό του, η οποία και εξέπνευσε στο νοσοκομείο Ζακύνθου. Μετά από ανθρωποκυνηγητό, ο δράστης συνελήφθη σήμερα, λίγο μετά τις 10:00 το πρωί. Σύμφωνα με τις πρώτες πληροφορίες ο δράστης, μετά από καβγά, ξυλοκόπησε άγρια τη σύζυγό του, ενώ κατόπιν της κατάφερε πολλαπλά χτυπήματα με μαχαίρι στον θώρακα και στον λαιμό. Η άτυχη γυναίκα εξέπνευσε λίγη ώρα μετά στο νοσοκομείο.  Ο άνδρας είχε απασχολήσει κατά παρελθόν τις αστυνομικές αρχές, καθώς είχε συλληφθεί για ενδοοικογενεική βία και είχε οδηγηθεί στον εισαγγελέα πλημμελειοδικών Ζακύνθου. Ακόμα σύμφωνα με τις ίδιες πηγές, ο δράστης φαίνεται να ζήλευε την σύζυγο του και αυτή ήταν η αφορμή για όλους τους καβγάδες του ζευγαριού. Η 40χρονη ήταν μητέρα τριών παιδιών και δούλευε ως καμαριέρα σε ξενοδοχείο της περιοχής του Τσιλιβή. Φέρεται λίγες ώρες πριν τη δολοφονία της η γυναίκα να είχε υποβάλλει μία ακόμη μήνυση για ενδοοικογενειακή βία. Το ζευγάρι έχει τρία παιδιά, τα δύο ανήλικα, με το ενήλικο αγόρι να βρίσκεται εκτός Ζακύνθου. Την Κυριακή η γυναίκα απευθύνθηκε στις Αρχές για να ζητήσει βοήθεια καθώς ο 49χρονος της είχε επιτεθεί για μία ακόμη φορά. Η γυναίκα κατήγγειλε τον σύζυγό της, ωστόσο, γύρισε στο σπίτι, όπου ο 49χρονος τη χτύπησε για μία ακόμη φορά και άρχισε να τη σέρνει από τα μαλλιά στο μπαλκόνι του σπιτιού, ενώ στη συνέχεια άρπαξε ένα κουζινομάχαιρο και της κατάφερε τα θανατηφόρα χτυπήματα. Στις 18 Ιουνίου 2022 η 40χρονη γυναίκα είχε απευθυνθεί στις Αρχές, καθώς ο σύζυγος της την είχε χτυπήσει άσχημα. Τότε το δικαστήριο όρισε ότι δεν επιτρέπεται να την προσεγγίζει σε απόσταση μικρότερη των 100, με την ίδια μετά από λίγες ημέρες να πείθεται από τα παρακάλια του και να τον αφήνει να επιστρέψει σπίτι τους. ",https://www.athensvoice.gr/images/1074x600/jpg/files/2022-08-01/gynaikoktonia_zakinthos.jpg,2022,8,1
https://www.athensvoice.gr/epikairotita/ellada/767402/gunaikoktonia-sti-zakuntho-eleipa-den-prolava-ta-prota-logia-tou-giou-tis-41hronis/,"Γυναικοκτονία στη Ζάκυνθο: «Έλειπα, δεν πρόλαβα» - Τα πρώτα λόγια του γιου της 41χρονης",2022-08-01,19:40:00,Ελλαδα,Newsroom,Γυναικοκτονία στη Ζάκυνθο: Τι αποκάλυψε ο μεγαλύτερος γιος της οικογένειας. Αύριο θα οδηγηθεί στον εισαγγελέα ο 49χρονος.,Αύριο θα οδηγηθεί στον εισαγγελέα ο δράστης,"Το πρωί της Τρίτης αναμένεται να οδηγηθεί ενώπιον του Εισαγγελέα Πλημμελειοδικών Ζακύνθου, ο 49χρονος που το βράδυ της Κυριακής μαχαίρωσε μέχρι θανάτου την 41χρονη σύζυγό του. Το άγριο έγκλημα που έγινε στο χωριό Τσιλιβή έχει συγκλονίσει την κοινωνία της Ζακύνθου. Σύμφωνα με αστυνομικές πηγές, η γυναίκα έφερε χτυπήματα από μαχαίρι στα πλευρά και στο πρόσωπο ενώ είχε δεχθεί γροθιές και κλωτσιές. Ακόμα, σύμφωνα με τις ίδιες πηγές, μετά από παρέμβαση του Εισαγγελέα Ζακύνθου αναμένεται το Χαμόγελο του Παιδιού να αναλάβει τα δύο ανήλικα παιδιά της άτυχης 41χρονης. Πρόκειται για ένα κορίτσι 8 ετών και ένα αγόρι 14 ετών ενώ το τρίτο το παιδί είναι ενήλικο, 19 ετών και μένει μόνιμα στην Καλαμάτα. Ο δράστης συνελήφθη 12 ώρες μετά την δολοφονία της 41χρονης, στην οικοδομή όπου εργαζόταν στο χωριό Κερί. Ο μεγαλύτερος γιος της άτυχης γυναίκας, μιλώντας στον τηλεοπτικό σταθμό ΑΝΤ1, αποκάλυψε πως η μητέρα του φοβόταν πολύ και πως η επιθετική συμπεριφορά του συζύγου συνεχιζόταν για πολλά χρόνια. «Έλειπα, δεν πρόλαβα. Συνέβαινε για πολλά χρόνια αυτή η κατάσταση. Απλά, το φταίξιμο είναι και δικό μας, γιατί δεν είχαμε πάρει τα απαραίτητα μέτρα και ήταν πολύ μεγάλο λάθος μας αυτό. Η μάνα μου γυρνούσε στο σπίτι με τον φόβο, μετά τη δουλειά. Και τώρα αυτή την περίοδο έκανε και δύο δουλειές για να τα βγάλει πέρα. Κι εγώ δεν ήμουν εδώ. Ο πατέρας μου με την πάροδο του χρόνου γινόταν πιο επιθετικός», ανέφερε ο 19χρονος. Την Κυριακή η γυναίκα απευθύνθηκε στις Αρχές για να ζητήσει βοήθεια καθώς ο 49χρονος της είχε επιτεθεί για μία ακόμη φορά. Η γυναίκα κατήγγειλε τον σύζυγό της, ωστόσο, γύρισε στο σπίτι, όπου ο 49χρονος τη χτύπησε για μία ακόμη φορά και άρχισε να τη σέρνει από τα μαλλιά στο μπαλκόνι του σπιτιού, ενώ στη συνέχεια άρπαξε ένα κουζινομάχαιρο και της κατάφερε τα θανατηφόρα χτυπήματα. Στις 18 Ιουνίου 2022 η 40χρονη γυναίκα είχε απευθυνθεί στις Αρχές, καθώς ο σύζυγος της την είχε χτυπήσει άσχημα. Τότε το δικαστήριο όρισε ότι δεν επιτρέπεται να την προσεγγίζει σε απόσταση μικρότερη των 100, με την ίδια μετά από λίγες ημέρες να πείθεται από τα παρακάλια του και να τον αφήνει να επιστρέψει σπίτι τους.",https://www.athensvoice.gr/images/1074x600/1/jpg/files/2022-08-01/elas.jpg,2022,8,1
https://www.athensvoice.gr/epikairotita/ellada/767268/gunaikoktonia-stin-kriti-mahairose-mehri-thanatou-ti-suzugo-tou/,Γυναικοκτονία στην Κρήτη:  Συνελήφθη ο άνδρας που μαχαίρωσε μέχρι θανάτου τη σύζυγό του,2022-07-31,10:47:50,Ελλαδα,Newsroom,Κρήτη: Νέα γυναικοκτονία – Μαχαίρωσε τη γυναίκα του.,Στην περιοχή του Ρεθύμνου,"Σύζυγος σε χωριό του Ρεθύμνου και συγκεκριμένα στο Άνω Μαλάκι, μαχαίρωσε μέχρι θανάτου την γυναίκα του. Ο δράστης ο οποίος έχει συλληφθεί είναι 60 ετών ενώ το θύμα 56 σύμφωνα με το cretalive. Η άτυχη γυναίκα, σύμφωνα με τις ίδιες πηγές ενημέρωσης φέρεται να ζήτησε στον 60χρονο να χωρίσουν και εκείνος αντέδρασε με αυτό τον φρικτό τρόπο. Βέβαια, αυτές οι πληροφορίες μένει να αποδειχθούν και στο πλαίσιο της αστυνομικής προανάκρισης που διενεργείται.  ",https://www.athensvoice.gr/images/1074x600/1/jpg/files/2022-07-31/peripoliko__2_.jpg,2022,7,31
https://www.athensvoice.gr/epikairotita/ellada/767123/fovoi-gia-nea-gunaikoktonia-stin-patra-gunaika-epese-apo-balkoni-polukatoikias-kai-skotothike/,Φόβοι για νέα γυναικοκτονία στην Πάτρα: Γυναίκα έπεσε από μπαλκόνι πολυκατοικίας και σκοτώθηκε,2022-07-29,10:23:12,Ελλαδα,Newsroom,Πάτρα: Θάνατος γυναίκας μετά από πτώση από πολυκατοικία.,Στο διαμέρισμά της οι ΟΠΚΕ με αλεξίσφαιρα,"Σε συναγερμό βρίσκονται οι αρχές της Πάτρας καθώς λίγο πριν τις 12 μια γυναίκα έπεσε από μπαλκόνι 3ου ορόφου και σκοτώθηκε, ενώ ένα άτομο φαίνεται να έχει ταμπουρωθεί μέσα στο διαμέρισμα του 3ου ορόφου. Σύμφωνα με τις πρώτες πληροφορίες της τοπικής ιστοσελίδας The Best.gr γυναίκα έπεσε από το μπαλκόνι τρίτου ορόφου. Στο σημείο επικρατεί μεγάλη ανάστάτωση. Πληροφορίες αναφέρουν  ότι η γυναίκα η οποία είναι γύρω στα 45, σκοτώθηκε επί τόπου. Οι κάτοικοι της περιοχής είναι ανάστατοι ενώ κάποιοι ισχυρίζονται ότι κάποιος μέσα από ένα διαμέρισμα  πετούσε προς το σημείο όπου η άτυχη γυναίκα βρισκόταν νεκρή στο δρόμο, αναπτήρες, τσιγάρα και μία σαγιονάρα, αφήνοντας να εννοηθεί ότι μπορεί κάποιος να την έσπρωξε. Η υπόθεση διερευνάται με μεγάλη προσοχή.",https://www.athensvoice.gr/images/1074x600/jpg/files/2022-07-29/swqhlzopqq62e3a70598ff1.jpg,2022,7,29
https://www.athensvoice.gr/epikairotita/ellada/763960/oi-miteres-thymaton-gynaikoktonion-kai-oi-goneis-toy-alki-kampanoy-lene-ohi-sti/,Οι μητέρες θυμάτων γυναικοκτονιών και οι γονείς του Άλκη Καμπανού λένε όχι στη βία,2022-06-30,13:40:00,Ελλαδα,Newsroom,Το μήνυμα από τις μητέρες θυμάτων γυναικοκτονιών και τους γονείς του Άλκη Καμπανού κατά της βίας - Η συνάντηση με τη Μαρία Συρεγγέλα,Το δυνατό μήνυμα στη συνάντησή τους με την υφυπουργό Μαρία Συρεγγέλα και η τηλεφωνική γραμμή για καταγγελίες,"Τις προτάσεις τους για την εξάλειψη της βίας, προκειμένου κανένας άλλος γονιός να μην θρηνήσει το παιδί του από δολοφονική βία, κατέθεσαν στην υφυπουργό Εργασίας και Κοινωνικών Υποθέσεων, Μαρία Συρεγγέλα, οι μητέρες θυμάτων γυναικοκτονιών, αλλά και οι γονείς του Άλκη Καμπανού. Η μητέρα της Γαρυφαλλιάς, Αλέκα Μάκου, η μητέρα της Ερατούς, Ελένη Κρεμαστιώτη, η μητέρα της Σοφίας, Ρόζα Φωτιάδου, όλες θύματα γυναικοκτονίας και οι γονείς του Άλκη, Αριστείδης Καμπάνος και Μελίνα Κακουλίδου βρέθηκαν σήμερα στο γραφείο της Μαρίας Συρεγγέλα, φορώντας συμβολικά μία μπλούζα με το μήνυμα «Τώρα μπορείς να μιλήσεις».  Με αυτό το μήνυμα προσπαθούν να ενθαρρύνουν κορίτσια και αγόρια, γυναίκες και άντρες να αποκαλύπτουν και να καταγγέλλουν βίαιες συμπεριφορές και να καλούν στην Τηλεφωνική Γραμμή SOS 15900, που είναι δωρεάν, λειτουργεί όλο τον χρόνο, 24 ώρες το 24ωρο και προσφέρει βοήθεια και συμβουλές σε θύματα βίας αλλά και τρίτα πρόσωπα.  Όλοι και όλες όσοι παρευρέθηκαν στη συνάντηση, μεταξύ των οποίων και η Κέλλυ Ιωάννου, Ιδρύτρια του φορέα «Γίνε Άνθρωπος», ευχαρίστησαν την υφυπουργό που άκουσε με ενδιαφέρον τις προτάσεις τους και με τη σειρά της παρουσίασε τις δράσεις και τις πρωτοβουλίες για την πρόληψη και καταπολέμηση της έμφυλης και ενδοοικογενειακής βίας. Συμφώνησαν ότι μόνο μαζί, κοινωνία και πολιτεία μπορούν να βάλουν ένα τέλος σε κάθε μορφή βίας και σε κάθε κακοποιητική συμπεριφορά. «Δεν μπορούμε πια να υποκρινόμαστε, να αδιαφορούμε ή να ανεχόμαστε καμιά μορφή βίας. Δεν μπορούμε να σιωπούμε και να στρέφουμε το πρόσωπο αλλού. Το οφείλουμε σε κάθε γυναίκα και κορίτσι που πόνεσε, κακοποιήθηκε ή δολοφονήθηκε. Το οφείλουμε στις μανάδες μας, τις αδερφές, τις κόρες και ανιψιές μας, στις φίλες μας. Κυρίως όμως το οφείλουμε στο μέλλον και στην ίδια τη ζωή», δήλωσε η υφυπουργός, Μαρία Συρεγγέλα. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2022/06/30/syreggela_goneis_dolofonimenon_paidion.jpg,2022,6,30
https://www.athensvoice.gr/epikairotita/ellada/763856/gynaikoktonia-stin-kavala-vinteo-ntokoymento-apo-tis-teleytaies-stigmes-tis-43hronis/,Γυναικοκτονία στην Καβάλα: Βίντεο ντοκουμέντο από τις τελευταίες στιγμές της 43χρονης,2022-06-29,16:04:00,Ελλαδα,Newsroom,"Γυναικοκτονία στην Καβάλα: Εικόνες μέσα από το φαρμακείο πριν το έγκλημα - Η συζήτηση, τα κλάματα και η στιγμή που ο δράστης δείχνει τα μπράτσα του.",Η στιγμή που o συζυγοκτόνος σέρνει το άψυχο σώμα της,"Βίντεο ντοκουμέντο από τη γυναικοκτονία στην Καβάλα έδωσε στη δημοσιότητα το Mega. Σε αυτό καταγράφονται τα τελευταία λεπτά πριν τη δολοφονία της 43χρονης φαρμακοποιού, αλλά και η στιγμή που ο δράστης σέρνει το άψυχο σώμα της γυναίκας μέσα στο χώρο αμέσως μετά το έγκλημα. Στο βίντεο ντοκουμέντο από τις κάμερες ασφαλείας του φαρμακείου, προβλήθηκε από την εκπομπή Live News, φαίνεται η προσπάθεια του καθ’ ομολογίαν συζυγοκτόνου να πλησιάσει τη γυναίκα, τη στιγμή που δείχνει τα μπράτσα του, αλλά και οι στιγμές αμέσως μετά τη δολοφονία της 43χρονης. Η γυναικοκτονία στην Καβάλα έγινε στις 5 Μαΐου. Ο 55χρονος έχει μπει στο φαρμακείο και στέκεται απέναντι από την Άιντα. Δύο λεπτά αργότερα συζητούν με εκείνον σε έντονο ύφος να την αρπάζει από το μπράτσο. Σε αυτό το σημείο βγάζει το μπουφάν του και λίγα δευτερόλεπτα μετά της δείχνει τα μπράτσα του. Πλησιάζει την Άιντα, προσπαθεί να τη φιλήσει και εκείνη τον απωθεί. Τρία λεπτά από τη στιγμή που φαίνεται να συζητούν, η Άιντα προσπαθεί να πάρει τα χέρια του από πάνω της, εκείνος δεν κάνει πίσω. Η 43χρονη ξεσπάει σε κλάματα σε αυτό το σημείο. Στις 16.15 η 43χρονη κρύβει σε συρτάρι τα κλειδιά του φαρμακείου. Όταν η Άιντα πηγαίνει προς το δωμάτιο του φαρμακείου, ο 55χρονος την ακολουθεί και τη σκοτώνει μέσα σε λίγα δευτερόλεπτα.   Ο Μανώλης Βονικάκης, δικηγόρος της οικογένειας της 43χρονης, μίλησε στο Live News και δήλωσε πως αφαιρέθηκε η γονική μέριμνα από τον δράστη και δόθηκε στον αδερφό της 43χρονης γυναίκας. «Εκπλήσσομαι, από την άποψη ότι αντιλαμβάνομαι ότι οικοδομεί την αλήθεια για να πείσει τους ενόρκους, την κοινή γνώμη, τους δικαστές ή δημιουργεί μία πειστική αφήγηση, που γεννά ο ίδιος, για να υπάρξει μέσα σε αυτή; Η συμπεριφορά του μετά τη δολοφονία μέχρι σήμερα, ο άνθρωπος αυτός εξακολουθεί να παίρνει τηλέφωνο και να ενοχλεί τους συνηγόρους υπεράσπισης και την οικογένεια με απόκρυψη, παρίσταται στο δικαστήριο γονικής μέριμνας με το προσωπείο του μετανοημένου και ότι συναινεί στο να δοθεί η επιμέλεια», δήλωσε ο κ. Βονικάκης και πρόσθεσε: «Όλα αυτά είναι εναγώνιες προσπάθειες που αποτελούν όμως ηχηρή παραφωνία. Προκαλούν αποτροπιασμό. Όχι απλά δεν έχει συνειδητοποιήσει τι έχει κάνει, το μόνο που τον ενδιαφέρει είναι πως θα σώσει το τομάρι του». Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2022/06/29/gynaikoktonia_kavala_egklima.jpg,2022,6,29
https://www.athensvoice.gr/epikairotita/ellada/763829/profylakisteos-o-drastis-tis-gynaikoktonias-sto-koykaki-dilose-metaniomenos/,Προφυλακιστέος ο δράστης της γυναικοκτονίας στο Κουκάκι - Δήλωσε μετανιωμένος,2022-06-29,13:04:00,Ελλαδα,Newsroom,Γυναικοκτονία στο Κουκάκι: Προφυλακιστέος ο δράστης - Η απολογία του στην ανακρίτρια και οι κινήσεις μετά το έγκλημα,Τι είπε στην απολογία του,"Προφυλακιστέος κρίθηκε μετά την απολογία του ο 55χρονος δράστης της γυναικοκτονίας στο Κουκάκι. Ο κατηγορούμενος δήλωσε μετανιωμένος για τη δολοφονία της συζύγου του τα ξημερώματα της περασμένης Παρασκευής. «Μετάνιωσα! Θόλωσε το μυαλό μου, ψυχολογικά ήμουν σε πολύ μεγάλη ένταση που έχασα τον έλεγχο! Τότε έγινε το κακό και τη χτύπησα! Δεν ήθελα να τη σκοτώσω. Ήθελε διαζύγιο και ετοιμαζόταν για διακοπές με το φίλο της. Όταν κατάλαβα τι έκανα αποφάσισα να αυτοκτονήσω», φέρεται να είπε ενώπιον της 19ης ανακρίτριας και πρόσθεσε: «Πήρα τηλέφωνο τον μπατζανάκη μου στη Χαλκίδα, του είπα ότι τη σκότωσα και ότι πάω να δώσω τέλος στη ζωή μου και να προσέχει τα παιδιά μου. Αμέσως μετά πήρα τον γιο μου και του είπα ότι έγινε μακελειό και να πάρει την αστυνομία. Μπήκα στο αυτοκίνητο με σκοπό να δώσω τέλος στη ζωή μου».  «Με τη σύζυγό μου ήμασταν 28 χρόνια παντρεμένοι και αποκτήσαμε δύο τέκνα. Από τα πρώτα χρόνια της έγγαμης συμβίωσης μας είχαμε προβλήματα και μαλώναμε συχνά. Ποτέ όμως δεν είχα βιαιοπραγήσει σε βάρος της πολλώ μάλλον σε βάρος των τέκνων μας. Όπως καταθέτω και στην προανακριτική μου απολογία μόνο μια φορά, λειτουργώντας κάτω από έντονη συναισθηματική φόρτιση, της έδωσα ένα χαστούκι γιατί την είχα δει τυχαία να φιλιέται με μία προηγούμενη σχέση της ενώ ετοιμαζόμασταν να παντρευτούμε και κυοφορούσε το παιδί μας» ανέφερε στο απολογητικό του υπόμνημα. Ο κατηγορούμενος υποστήριξε πως το θύμα δημιουργούσε συνεχώς εξωσυζυγικές σχέσεις, που οδηγούσαν σε καβγάδες το ζευγάρι. «Όσο περνούσαν τα χρόνια με τη σύζυγό μου είχαμε συχνά λεκτικές και μόνο διενέξεις γιατί κατά καιρούς σύναπτε εξωσυζυγικές σχέσεις. Μάλιστα το έτος 2005 είχε συνάψει σχέση με έναν άντρα ονόματι Παναγιώτη, αυτοκινητιστής το επάγγελμα, από τον οποίο έμεινε έγκυος και έκανε έκτρωση. Ωστόσο, πάντα τη συγχωρούσα γιατί πραγματικά την αγαπούσα και το μόνο που έκανα ήταν εργάζομαι σκληρά προκειμένου να προσφέρω όσο περισσότερα μπορούσα στην οικογένειά μου και να μη λείψει τίποτα τόσο σε αυτήν όσο και στα παιδιά μας». Το 2011 είχε αποχωρήσει για ένα χρόνο από το σπίτι, στο οποίο επέτρεψε όταν τα ξαναβρήκε με τη σύζυγο του. Όμως το 2019 έφυγε ξανά όταν βρήκε μήνυμα στο κινητό της, τα οποία υποδήλωναν ότι θα ταξίδευε με άλλον άνδρα. «Την παρακάλεσα να μην το κάνει αυτό στο γάμο μας, ότι την αγαπούσα και δεν ήθελα να ταξιδέψει. Αυτή ωστόσο παρά τις εκκλήσεις μου πραγματοποίησε το ταξίδι και όταν επέστρεψε διαπληκτιστήκαμε λεκτικά και έφυγα από την οικία μας, ως ανώτερο ανέφερα». Όταν το Μάιο του 2022 η γυναίκα του ζήτησε διαζύγιο, εκείνος επέστρεψε στο σπίτι της οικογένειας με το ζόρι. «Δυστυχώς ήταν λάθος να πιστέψω ότι με την επιστροφή μου θα άλλαζα γνώμη στη σύζυγό μου, θα τα ξαναβρίσκαμε και θα διαμέναμε όλοι μαζί σαν οικογένεια αγαπημένοι κάτω από την ίδια στέγη. Η συμπεριφορά τόσο της συζύγου μου όσο και των παιδιών μου ήταν επιθετική προς έμε. Τα τέκνα μου καταφανώς επηρεασμένα από τη σύζυγό μου δε με ήθελαν κοντά τους πολλώ μάλλον αφού και αυτά ήθελα να κάνουν τη ζωή τους χωρίς τον πατρικό έλεγχο» ανέφερε. Ο 55χρονος περιέγραψε στην απολογία του και την ημέρα του εγκλήματος. «Πήγα στην κουζίνα που καθόταν η σύζυγός μου και τη ρώτησα γιατί φεύγει και που θα πάει και πως γίνεται να μη με σκέφτεται καθόλου που θέλω να τα ξαναβρούμε. Αυτή άρχισε να μου φωνάζει ότι είμαι ηλίθιος που δεν έχω καταλάβει ότι όλα έχουν τελειώσει μεταξύ μας και να εξαφανιστώ από τη ζωή της. (…) Πήγα να την πλησιάσω και εξαίφνης μου έριξε μια δυνατή κλωτσιά κοντά στα γεννητικά όργανα και έφυγε προς το σαλόνι και κάθισε στον καναπέ». Ο κατηγορούμενος άρπαξε το μαχαίρι και το έστρεψε προς τον εαυτό, όπως ισχυρίστηκε, με τη σύζυγό του να τον παρακαλεί να μην κάνει κακό στον εαυτό του, αλλά στη συνέχεια άρχισε -κατά δήλωσή του- να του φωνάζει πως είναι γελοίος. «Άρχισε να γελάει χαιρέκακα και εν συνέχεια να μου φωνάζει πως είμαι γελοίος, ότι με σιχαίνεται και της προκαλώ αηδία, πως δεν είμαι άντρας και ότι στη ζωή της ήθελε έναν άντρα και όχι κάποιον να τρέχει από πίσω της σαν το σκυλάκι. (…) Μου έριξε μια δυνατή κλωτσιά στο πόδι μου και τότε θόλωσε το μυαλό μου. Δε σκέφτομαι λογικά, άρχισα να τρελαίνομαι, της έριξε μια μπουνιά στο μπράτσο και αυτή άρχισε να φωνάζει βοήθεια. Αρχίσαμε να τσακωνόμαστε και με έβριζε με σκαιές εκφράσεις και τότε άρπαξα το μαχαίρι από το τραπεζάκι και την χτύπησα μια φορά, νομίζω στην αριστερή μεριά του σώματος στα πλευρά της αλλά δε θυμάμαι ακριβώς. Έπεσε κάτω και είδα αίμα να τρέχει από την πληγή, πανικοβλημένος τράβηξα το σεντόνι που ήταν στον καναπέ και προσπάθησα να σταματήσω με αυτό την αιμορραγία». Στη συνέχεια ανέφερε: «Ξαφνικά σταμάτησε να κουνιέται και κατάλαβα ότι είχε πεθάνει. Σηκώθηκα, με το σεντόνι να έχει καλύψει το πρόσωπο της, προφανώς κατά την προσπάθεια μου να σταματήσω την αιμορραγία και όχι δεμένο γύρω από το λαιμό της. Όντας σε κατάσταση σοκ αντιλαμβανόμενος το κακό που είχα προξενήσει και λειτουργώντας μηχανικά έβγαλα τα ρούχα που φορούσα, σκουπίστηκα με μία πετσέτα και έφυγα από την οικία παίρνοντας το κινητό μου και τα κλειδιά του αυτοκινήτου. Κάλεσα τον άντρα της αδερφής της συζύγου μου και του είπα ότι δεν άντεξα άλλο σκότωσα την Κατερίνα και πάω να αυτοκτονήσω και να προσέχει τα παιδιά μου και στη συνέχεια κάλεσα τον υιό μου και του είπα ότι έφυγα από το σπίτι, έγινε μακελειό και να καλέσει την αστυνομία. Οδήγησα προς την παραλιακή ψάχνοντας κάποιο άνοιγμα στο δρόμο προκειμένου να πέσω με το αυτοκίνητο μου και να σκοτωθώ. Κάποια στιγμή ζαλίστηκα και έχασα τον έλεγχο του αυτοκινήτου μου με αποτέλεσμα αυτό να πέσει σε ένα χαντάκι και να τραυματιστώ. Σαστισμένος και έχοντας συνείδηση του γεγονότος πως είχα αφαιρέσει τη ζωή της γυναίκας μου που αγαπούσα και δεν είχε κανένα νόημα η δική μου ζωή, πήρα ένα μαχαίρι που είχα στο ντουλαπάκι του αυτοκινήτου μου και προσπάθησα να κόψω τις φλέβες μου ενώ κατάφερα και χτυπήματα στην κοιλιακή μου χώρα αλλά πάλι δεν κατάφερα να αυτοκτονήσω. Δεν ήθελα πλέον να ζω μετά από αυτό που έκανα». Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2022/06/29/gynaikoktonia_koukaki_drastis.jpg,2022,6,29
https://www.athensvoice.gr/epikairotita/ellada/763295/gynaikoktonia-sto-koykaki-ston-anakriti-odigithike-o-53hronos-tin-xylokopise-prin-ti/,Γυναικοκτονία στο Κουκάκι: Στον ανακριτή οδηγήθηκε ο 53χρονος -  Tην ξυλοκόπησε πριν τη μαχαιρώσει,2022-06-25,10:35:00,Ελλαδα,Newsroom,Κουκάκι: Στον εισαγγελέα ο δράστης – Βασανιστικός ο θάνατος της 46χρονης.,Tι είπε ο δράστης,"Ο δράστης έφτασε στα δικαστήρια λίγο πριν τις 12:30 το μεσημέρι του Σαββάτου (25/6), προκειμένου να απολογηθεί για τη γυναικοκτονία που συγκλονίζει το πανελλήνιο, η οποία είναι η πέμπτη για το 2022. Μάλιστα, το τέλος της 46χρονης ήρθε βασανιστικά, καθώς βασανίστηκε και ξυλοκοπήθηκε πριν αφήσει την τελευταία της πνοή. «Είχα παθολογική ζήλια για εκείνη. Πίστευα ότι με απατούσε. Είχα φύγει από το σπίτι και επέστρεψα πριν από ένα μήνα. Γύρισα από τη δουλειά στις 23:30. Είδα ότι είχε ετοιμάσει βαλίτσες να φύγει ταξίδι. Τη ρώτησα πού πας και δεν μου απαντούσε. Εκνευρίστηκα και τη χτύπησα. Με χτύπησε και εκείνη. Άρπαξα το μαχαίρι από το τραπέζι και τη χτύπησα. Πήρα τον γιο μας τηλέφωνο και έφυγα από το σπίτι», φέρεται να κατέθεσε ο 53χρονος δράστης, μετά το εξιτήριο και τη μεταφορά του στα γραφεία του Τμήματος Δίωξης Εγκλημάτων κατά Ζωής. Σε βάρος του ασκήθηκε ποινική δίωξη για ανθρωποκτονία από πρόθεση σε ήρεμη ψυχική κατάσταση. Επιπλέον βαρύνεται και με τα αδικήματα της οπλοχρησίας και της απειλής εις βάρος της συζύγου, καθώς σύμφωνα με μαρτυρικές καταθέσεις που περιλαμβάνονται στη δικογραφία είχε απειλήσει τη γυναίκα και στο παρελθόν. Η 46χρονη φαίνεται πως είχε ένα βασανιστικό θάνατο με τα τελευταία λεπτά της ζωής της ήταν αρκετά μαρτυρικά καθώς όπως κατέθεσε την Παρασκευή (24/6) ο 53χρονος στους αστυνομικούς προτού την μαχαιρώσει φαίνεται πως την ξυλοκόπησε. Ο άντρας ήταν πρώην αθλητής της πάλης. Η γυναίκα βασανίστηκε πριν πέσει νεκρή από το μαχαίρι της κουζίνας. Όλα έγιναν το βράδυ της Πέμπτης (23/6). Ο 53χρονος πήγε στο σπίτι που έμεναν μαζί πριν λίγο καιρό καθώς τους τελευταίους μήνες ήταν σε διάσταση το ζευγάρι. Της είχε ζητήσει να βρεθούν για να συζητήσουν το ενδεχόμενο της επανασύνδεσης, κάτι που η ίδια δεν ήθελε. Κάποια στιγμή, ο 53χρονος, όπως κατέθεσε ο ίδιος, είδε μία βαλίτσα. Η γυναίκα έφτιαχνε μία βαλίτσα για να πάει ένα ταξίδι. Ο 53χρονος κατέθεσε ότι μόλις την είδε τον θόλωσε η ζήλεια, καθώς την ζήλευε παράφορα, άρχισε να της φωνάζει, πιάστηκαν στα χέρια, την ξυλοκόπησε και την κυνηγούσε με ένα μαχαίρι της κουζίνας μέσα στο σπίτι. Αφού την τραυμάτισε στην πλάτη, όταν έπεσε κάτω η γυναίκα της κάρφωσε δύο μαχαιριές μία στο στήθος και μία στην ωμοπλάτη. Στη συνέχεια την τύλιξε με την κουρτίνα του σπιτιού. Πριν φύγει κάλεσε τον 24χρονο γιο τους, στον οποίο ομολόγησε το έγκλημα και τον ενημέρωσε ότι σκότωσε την 46χρονη μητέρα του. Στη συνέχεια έφυγε με το ΙΧ αυτοκίνητό του και προσπάθησε να αυτοκτονήσει, ρίχνοντάς το σε βράχια επί της παραλιακής λεωφόρου στο ύψος της Παλαιάς Φώκαιας. Σύμφωνα με πληροφορίες, ο 53χρονος λίγο πριν ρίξει το αμάξι πάνω σε βράχια, επιχείρησε μ’ ένα μαχαίρι να κόψει τις φλέβες του. Γι’ αυτό και μεταφέρθηκε με ασθενοφόρο του ΕΚΑΒ στο νοσοκομείο ΚΑΤ, όπου νοσηλεύεται εκτός κινδύνου και φρουρούμενος από αστυνομικούς. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2022/06/25/5631440.jpg,2022,6,25
https://www.athensvoice.gr/epikairotita/ellada/763171/gynaikoktonia-sto-koykaki-sto-fos-nea-stoiheia-poios-einai-o-drastis/,Γυναικτονία στο Κουκάκι: «Τσακωθήκαμε για άλλη μια φορά και άρπαξα το μαχαίρι...»,2022-06-24,09:05:00,Ελλαδα,Newsroom,,Τα πρώτα λόγια στους αστυνομικούς – Το τηλεφώνημα στον γιο του,"Νεκρή από τα χέρια του συζύγου της έπεσε μια 46χρονη γυναίκα στο Κουκάκι τα ξημερώματα της Παρασκευής. Σύμφωνα με πληροφορίες η τραγωδία εκτυλίχθηκε λίγο μετά τη 1 τα ξημερώματα, όταν ο 53χρονος σύζυγος της 46χρονης τής επιτέθηκε με μαχαίρι τραυματίζοντας την θανάσιμα. «Ήπια κάτι μπύρες το βράδυ, γύρισα σπίτι και η γυναίκα μου είχε ετοιμάσει βαλίτσες να φύγει και τη χτύπησα», με αυτά τα λόγια φαίνεται να περιέγραψε στους αστυνομικούς την πράξη του. Μάλιστα μαρτυρίες αναφέρουν ότι οι καβγάδες ανάμεσα στο ζευγάρι ήταν συχνοί. Την άτυχη γυναίκα εντόπισε ο 24χρονος γιος της που ειδοποίησε την Αμεση Δράση. Μόλις έφτασαν στο σημείο αστυνομικοί βρήκα την 46χρονη νεκρή μέσα σε μια λίμνη αίματος. Σύμφωνα μάλιστα με τις πληροφορίες, ο 53χρονος αφού σκότωσε τη σύζυγό του, τηλεφώνησε στον γιο της, ο οποίος ήταν έξω και διασκέδαζε, λέγοντάς του «σκότωσα τη μητέρα σου». Ο 53χρονος συζυγοκτόνος Από την ιατροδικαστική εξέταση στη σορό προέκυψε ότι τα τραύματα από το κουζινομάχαιρο ήταν στον θώρακα και στο λαιμό, ενώ ο 53χρονος φέρεται να σκέπασε το πρόσωπο της 46χρονης συζύγου του με ένα ελαφρύ ύφασμα. Ήταν λίγο πριν από τη 01:00 όταν ο άνδρας επέστρεψε από νυχτερινή έξοδο στο σπίτι του. Πληροφορίες που μεταδίδει η ΕΡΤ αναφέρουν πως ξεκίνησε ένας καβγάς μεταξύ του 53χρονου και της 46χρονης, με τον άνδρα κατά τη λογομαχία που είχε με τη σύζυγό του, να παίρνει ένα αιχμηρό αντικείμενο, με το οποίο της κατάφερε πολλαπλές μαχαιριές. Ο 53χρονος μετά τη δολοφονία της συζύγου του πήρε το αυτοκίνητο του και καθώς κινούνταν στη λεωφόρο Αθηνών - Σουνίου στο ύψος της παραλίας Θυμάρι έχασε τον έλεγχο του οχήματος με αποτέλεσμα να προσκρούσει σε βράχια.  Τον 53χρονο παρέλαβε ασθενοφόρο του ΕΚΑΒ που τον μετέφερε στο νοσοκομείο ΚΑΤ, όπου νοσηλεύεται φρουρούμενος. Γυναικοκτονία στο Κουκάκι: Μαχαίρωσε τη σύζυγό του και τηλεφώνησε στο γιο του © EUROKINISSI/ΓΙΑΝΝΗΣ ΠΑΝΑΓΟΠΟΥΛΟΣ Γυναικοκτονία στο Κουκάκι: Μαχαίρωσε τη σύζυγό του και τηλεφώνησε στο γιο του © EUROKINISSI/ΓΙΑΝΝΗΣ ΠΑΝΑΓΟΠΟΥΛΟΣ Γυναικοκτονία στο Κουκάκι © EUROKINISSI/ΓΙΑΝΝΗΣ ΠΑΝΑΓΟΠΟΥΛΟΣ Με πληροφορίες από ΑΠΕ-ΜΠΕ, ΕΡΤ, ΣΚΑΪ",https://www.athensvoice.gr/images/1074x600/3/jpg/sites/default/files/article/2022/06/24/koykaki.jpg,2022,6,24
https://www.athensvoice.gr/epikairotita/ellada/763137/gynaikoktonia-sto-koykaki-mahairose-kai-skotose-ti-syzygo-toy-meta-apo-kavga/,Γυναικοκτονία στο Κουκάκι: Μαχαίρωσε και σκότωσε τη σύζυγό του μετά από καβγά,2022-06-24,04:02:00,Ελλαδα,Newsroom,Νέα γυναικοκτονία στο Κουκάκι: Μαχαίρωσε και σκότωσε τη σύζυγό του - Έρευνες των Αρχών για τον εντοπισμό του δράστη.,Πληροφορίες ότι προσπάθησε να αυτοκτονήσει ο σύζυγος της 46χρονης - Μεταφέρθηκε στο νοσοκομείο,"Ακόμα μία γυναικοκτονία σημειώθηκε τα ξημερώματα της Παρασκευής, αυτή τη φορά στο Κουκάκι, με μία 46χρονη να χάνει τη ζωή της μετά από έντονο καβγά με τον σύζυγό της. Όπως μετέδωσε η ΕΡΤ, όλα ξεκίνησαν λίγο πριν από τη 1 τα ξημερώματα, όταν, ένας καβγάς ανάμεσα στην ίδια και τον 55χρονο σύζυγό της κατέληξε στη δολοφονία της 46χρονης. Συγκεκριμένα, κατά τη λογομαχία τους, ο 55χρονος κατάφερε πολλαπλές μαχαιριές στη σύζυγό του με αποτέλεσμα να την σκοτώσει. Μάλιστα, πληροφορίες αναφέρουν πως μπροστά στον καβγά ήταν και ο γιος του ζευγαριού, ο οποίος φέρεται να ήταν εκείνος που ειδοποίησε την αστυνομία.   Στο σημείο μετέβη ασθενοφόρο του ΕΚΑΒ όπου διαπιστώθηκε ο θάνατος της γυναίκας. Επίσης έχουν μεταβεί άνδρες της Ασφάλειας και διεξάγουν έρευνες ενώ αναμένεται και ιατροδικαστής. Νεότερες πληροφορίες που μεταδίδει τηλεοπτικός σταθμός ΣΚΑΪ αναφέρουν ότι ο φερόμενος συζυγοκτόνος επιχείρησε να αυτοκτονήσει. Συγκεκριμένα, έπεσε με το αυτοκίνητο σε γκρεμό κοντά στην Ανάβυσσο. Ο άνδρας μεταφέρθηκε στο ΚΑΤ, όπου νοσηλεύεται φρουρούμενος. Πηγή: ΕΡΤ",https://www.athensvoice.gr/images/1074x600/3/jpg/sites/default/files/article/2022/06/24/peripoliko.jpg,2022,6,24
https://www.athensvoice.gr/epikairotita/ellada/761992/gynaikoktonia-stin-kavala-apetyha-na-aytoktoniso-leei-o-syzygoktonos/,Γυναικοκτονία στην Καβάλα: «Απέτυχα να αυτοκτονήσω» λέει ο συζυγοκτόνος,2022-06-15,17:01:52,Ελλαδα,Newsroom,Καβάλα: Η πρώτη συνέντευξη του συζυγοκτόνου.,"«Είμαι πρόθυμος να δικαστώ και να τιμωρηθώ για ό,τι μου αναλογεί»","Ο δολοφόνος της άτυχης φαρμακοποιού, ο οποίος παραμένει στις φυλακές Κομοτηνής περιμένοντας να μάθει πότε και πού θα δικαστεί, μίλησε στο Mega, ένα και πλέον μήνα μετά τη γυναικοκτονία. Ο άνθρωπος που έπνιξε με τα ίδια του τα χέρια την γυναίκα του μέσα στο φαρμακείο της, κάνει λόγο για μια άτυχη στιγμή που έφερε, όπως λέει, ένα έγκλημα που δεν είχε προσχεδιάσει. O συζυγοκτόνος μπήκε στο φαρμακείο και λίγο αργότερα σκότωσε. Αιτία το γεγονός πως η 43χρονη του ζητούσε διαζύγιο και δεν άλλαζε την απόφασή της. Τη μοιραία μέρα της γυναικοκτονίας, οι δύο τους είχαν συναντηθεί νωρίτερα έξω από το φαρμακείο, με τον 55χρονο να τονίζει πως έκανε τα πάντα για να την πείσει και να συνεχίσουν μαζί. «Ενώ ήμουν έτοιμος να αποχωρήσω, έκανε κάποιες κινήσεις και είπε κάποια λόγια τα οποία δεν μπορώ να αναφέρω με λεπτομέρειες, αλλά γκρέμισαν οτιδήποτε υπήρχε. Δεν μπορώ να σας πω ακριβώς τι είπε, θέλω να την προστατεύσω. Θέλω να προστατεύσω την τιμή της, την μνήμη της, όλα», είπε, επισημαίνοντας πως «ανέλαβα τις ευθύνες μου αμέσως μετά το κακό, αλλά απέτυχα να δώσω τέλος στη ζωή μου. Είμαι πρόθυμος να δικαστώ και να τιμωρηθώ για ό,τι μου αναλογεί». «Μου είχε πει κάποια πράγματα αλλά από την άλλη μου άφηνε και κάποια περιθώρια. Ήταν κάτι εντελώς ξαφνικό και άσχετο με την εικόνα που είχα εγώ για τη γυναίκα που είχα πλάι μου τόσα χρόνια. Σταμάτησε το μυαλό να λειτουργεί. Χάθηκε ο κόσμος μου. Τα παιδιά μου είναι πολύ μεγάλο στήριγμα γιατί τα λατρεύω», συμπλήρωσε, ενώ την ημέρα που έγινε η κηδεία της 43χρονης, εκείνος την αποχαιρέτησε με μια φωτογραφία. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2022/06/15/gynaikoktonia-kavala.jpg,2022,6,15
https://www.athensvoice.gr/epikairotita/ellada/761236/gynaikoktonia-sti-drama-simera-i-kideia-toy-zeygarioy-tha-tafoyn-se-diaforetika-horia/,Γυναικοκτονία στη Δράμα: Σήμερα η κηδεία του πρώην ζευγαριού - Θα ταφούν σε διαφορετικά χωριά,2022-06-09,08:11:00,Ελλαδα,Newsroom,Γυναικοκτονία στη Δράμα: Οι τελευταίες πληροφορίες για το έγκλημα - Τι δηλώνει ο αδελφός του γυναικοκτόνου - Το χρονικό του εγκλήματος,Τι έδειξε η ιατροδικαστική εξέταση,"Εξακολουθεί να συγκλονίζει η γυναικοκτονία στη Δράμα. Το 59χρονο θύμα και ο 64χρονος αυτόχειρας θα κηδευτούν σήμερα, Πέμπτη (9/6) και θα ταφούν σε διαφορετικές περιοχές. Σύμφωνα με το grtimes.gr, η γυναίκα θα ταφεί στις 17:00 στην Προσοτσάνη, τον τόπο δηλαδή όπου διέμενε, ενώ ο αυτόχειρας και γυναικοκτόνος θα ταφεί στο χωριό Παρανέστι στις 11:00. Ο 64χρονος άνδρας δολοφόνησε τη σύζυγό του στο σαλόνι και στη συνέχεια έβαλε τέλος στη ζωή του στο μπάνιο, αφού είχαν περάσει αρκετές ώρες από τη γυναικοκτονία. Ο δήμαρχος της Προσοτσάνης, Θεόδωρος Αθανασιάδης. «Οι πληροφορίες μου λένε πως η γυναίκα του, του είχε ανακοινώσει ότι ήθελε να φύγει σήμερα κιόλας και να χωρίσουν. Εκείνος από ό,τι φαίνεται δεν το άντεξε αυτό και τελικά έκανε ό,τι έκανε», είχε πει ο ίδιος συγκεκριμένα. Η 59χρονη και ο 64χρονος διέμεναν στο ίδιο σπίτι στην Προσοτσάνη Δράμας παρά το γεγονός ότι ήταν σε διάσταση τα τελευταία τρία χρόνια. Ο γυναικοκτόνος φέρεται να αφαίρεσε τη ζωή της συζύγου του μετά από καυγά τις βραδινές ώρες της Δευτέρας (6/6) χρησιμοποιώντας το κυνηγετικό του όπλο. Τα στοιχεία που έχουν συλλέξει οι αρχές δείχνουν ότι ο άνδρας σκότωσε τη 59χρονη και έμεινε με το άψυχο σώμα της για αρκετές ώρες μέχρι να δώσει τέλος στη ζωή του. Κατά άλλες πληροφορίες, ο 64χρονος λίγο πριν αυτοκτονήσει επικοινώνησε με φίλη της γυναίκας του, αποκαλύπτοντας την ειδεχθή πράξη του, αλλά και την πρόθεσή του να αυτοπυροβοληθεί. Το νεκρό ζευγάρι βρήκε η μία από τις δύο κόρες της οικογένειας κατά τις πρωινές ώρες της Τρίτης (7/6). Η κοπέλα ανησύχησε όταν οι γονείς της δεν επικοινώνησαν μαζί της προκειμένου να παραλάβουν τα εγγόνια τους, που κρατούσαν καθημερινά διευκολύνοντας την κόρη τους. Έσπευσε στο πατρικό της, όπου βρήκε τα κλειδιά στην εξωτερική πλευρά της πόρτας. Όταν άνοιξε εντόπισε τα πτώματα των γονιών της και άρχισε να ουρλιάζει. Οι φωνές της κόρης του πρώην ζευγαριού αποκάλυψαν σε όλη την περιοχή τη νέα γυναικοκτονία.  Τα πρώτα στοιχεία από την ιατροδικαστική εξέταση για τη γυναικοκτονία στη Δράμα δείχνουν ότι η 59χρονη γυναίκα σκοτώθηκε ακαριαία. Ειδικότερα, ο ιατροδικαστής Νικόλαος Κιφνίδης, ο οποίος έχει αναλάβει την υπόθεση, δήλωσε στο «Έθνος», ότι ο συζυγοκτόνος πάτησε δύο φορές τη σκανδάλη στην καραμπίνα πριν στρέψει στη συνέχεια το όπλο στον εαυτό του. Το έγκλημα έγινε στο σαλόνι του σπιτιού. Η πρώτη σφαίρα βρήκε στην πλάτη την 59χρονη και η δεύτερη στη θωρακική χώρα. Ο ιατροδικαστής γνωστοποίησε ότι η γυναικοκτονία στη Δράμα έγινε με σκάγια που χρησιμοποιούνται στο κυνήγι αγριογούρουνου.  «Εγώ ξέρω ότι 35 χρόνια ήταν μαζί, πήγαν στη Γερμανία, γυρίσανε, ανοίξανε ένα σνακ μπαρ που δούλευε καλά, ήταν πολύ αγαπημένο ζευγάρι, έχουν δύο κορίτσια και τρία εγγόνια. Το ζευγάρι ήταν σε διάσταση, ούτε οι πρώτοι ούτε οι τελευταίοι. Εδώ και τρία χρόνια ήταν σε διάσταση και έμεναν στο ίδιο σπίτι το οποίο ενώνεται με μια εσωτερική σκάλα. Πάνω η νύφη κάτω ο αδερφός μου. Το πατρικό μας ήταν στο Παρανέστι Δράμας και τον φιλοξενούσα και εγώ κατά διαστήματα», δήλωσε στο OPEN o αδελφός του 64χρονου γυναικοκτόνου και πρόσθεσε: «Μίλησα την προηγούμενη Πέμπτη με τον αδερφό μου. Μου είπε ότι πήγαν μαζί και υπέβαλαν αιτήσεις στον δικηγόρο για διαζύγιο κοινή συναινέσει. Της έδωσε και αποζημίωση 20.000 ευρώ. Μεταβίβασαν τα περιουσιακά στα κορίτσια. Η συγχωρεμένη νοίκιασε ένα σπίτι που θα πήγαινε την άλλη βδομάδα…Το τι έγινε εκείνο το βράδυ, δεν γνωρίζει κανείς. Ό,τι έγινε, το έχουν πάρει μαζί τους. Από εκείνη τη μέρα που μου είπε για το διαζύγιο, δεν ξαναμιλήσαμε. Περίμενα το τριήμερο, επειδή είμαστε 70 χλμ. απόσταση να έρθει για να τον φιλοξενήσω εδώ. Εκείνο που θέλω να πω ότι κατακρίνω την πράξη του αδερφού μου, δεν έπρεπε να φτάσει εκεί, εγώ δεν είχα ποτέ παράπονο από τη νύφη μου. Κανείς δεν ξέρει τι έγινε…».  Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις

ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2022/06/08/gynaikoktonia_drama_thyma_drastis.jpg,2022,6,9
https://www.athensvoice.gr/epikairotita/ellada/761151/gynaikoktonia-sti-drama-ti-skotose-me-skagia-gia-agriogoyroyno/,Γυναικοκτονία στη Δράμα: Τη σκότωσε με σκάγια για αγριογούρουνο,2022-06-08,13:21:00,Ελλαδα,Newsroom,Για τη γυναικοκτονία στη Δράμα ο συζυγοκτόνος χρησιμοποίησε σκάγια για αγριογούρουνα. Πώς έγινε το έγκλημα. Τι λέει ο ιατροδικαστής.,Τι δήλωσε ο ιατροδικαστής,"Στη Δράμα νέα στοιχεία για τη γυναικοκτονία έρχονται στο φως της δημοσιότητας. 0 64χρονος δράστης πυροβόλησε και σκότωσε την 59χρονη και στη συνέχεια έβαλε τέλος στη ζωή του. Πριν αυτοκτονήσει, τηλεφώνησε στη φίλη του θύματος. Τα πρώτα στοιχεία από την ιατροδικαστική εξέταση για τη γυναικοκτονία στη Δράμα δείχνουν ότι η άτυχη γυναίκα σκοτώθηκε ακαριαία. Ειδικότερα, ο ιατροδικαστής Νικόλαος Κιφνίδης, ο οποίος έχει αναλάβει την υπόθεση, δήλωσε στο «Έθνος», ότι ο συζυγοκτόνος πάτησε δύο φορές τη σκανδάλη στην καραμπίνα πριν στρέψει στη συνέχεια το όπλο στον εαυτό του. Το έγκλημα έγινε στο σαλόνι του σπιτιού. Η πρώτη σφαίρα βρήκε στην πλάτη την 59χρονη και η δεύτερη στη θωρακική χώρα. Ο ιατροδικαστής γνωστοποίησε ότι η γυναικοκτονία στη Δράμα έγινε με σκάγια που χρησιμοποιούνται στο κυνήγι αγριογούρουνου. Έχοντας δολοφονήσει τη γυναίκα του, ο συζυγοκτόνος πήρε την τσιμπίδα από το τζάκι, που χρησιμοποιείται για τα κάρβουνα, και κατευθύνθηκε στο μπάνιο. Στήριξε την καραμπίνα, με την κάννη να είναι στραμμένη στην κοιλιακή του χώρα. Ο ιατροδικαστής επισημαίνει ότι ο 69χρονος χρησιμοποίησε την τσιμπίδα για να πατήσει τη σκανδάλη. Μετά τον πυροβολισμό έπεσε νεκρός.  Όπως επισημαίνει ακόμη, τα πρώτα στοιχεία από την ιατροδικαστική εξέταση δεν δείχνουν να προηγήθηκε πάλη. Καμία από τις σορούς δεν φέρει εκδορές, εκχυμώσεις ή μώλωπες. Η γυναικοκτονία στη Δράμα σημειώθηκε τα ξημερώματα της Τρίτης (7/6). Κάτοικοι που μίλησαν για το έγκλημα, ανέφεραν ότι το ζευγάρι είχε προβλήματα στον γάμο του και για αρκετό καιρό έμεναν μαζί στο ίδιο σπίτι, παρόλο που βρίσκονταν σε διάσταση. Σημειώνεται ότι ο 64χρονος συζυγοκτόνος είχε αφήσει τα κλειδιά έξω από την πόρτα του σπιτιού. Η γυναικοκτονία στη Δράμα αποκαλύφθηκε, όταν η κόρη του ζευγαριού μπήκε στην κατοικία. Είχε προσπαθήσει νωρίτερα να επικοινωνήσει μαζί τους, χωρίς όμως αποτέλεσμα. Όταν τους βρήκε νεκρούς, ειδοποίησε την αστυνομία. «Ακούσαμε τα ουρλιαχτά της κόρης τους» δήλωσαν γείτονες για το έγκλημα στη Δράμα. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2022/06/08/gynaikoktonia-drama.jpg,2022,6,8
https://www.athensvoice.gr/epikairotita/ellada/761046/gynaikoktonia-sti-drama-akoysame-ta-oyrliahta-tis-koris-toys-perigrafoyn-geitones/,"Γυναικοκτονία στη Δράμα: «Ακούσαμε τα ουρλιαχτά της κόρης τους», περιγράφουν γείτονες",2022-06-08,05:10:00,Ελλαδα,Newsroom,Γυναικοκτονία στη Δράμα: Οι περιγραφές των γειτόνων του ζευγαριού για τη στιγμή που η κόρη βρήκε νεκρούς τους γονείς της.,Μαρτυρία για «μεγάλο καυγά» πριν από το έγκλημα,"H νέα γυναικοκτονία συγκλονίζει τη Δράμα και την τοπική κοινωνία της Προσοτσάνης, όπου καταγράφηκε το έγκλημα. Ο 64χρονος πυροβόλησε με καραμπίνα την 59χρονη σύζυγό του και αφού πέρασε τη νύχτα δίπλα στο άψυχο σώμα της έδωσε τέλος στη ζωή του. Μπροστά στο θέαμα των νεκρών γονιών της βρέθηκε η κόρη του ζευγαριού, που ανησυχώντας για την αδυναμία να επικοινωνήσει μαζί τους, πήγε στο πατρικό της. Το ζευγάρι τον τελευταίο καιρό βρισκόταν σε διάσταση. Διέμενε στο ίδιο σπίτι, αλλά σε διαφορετικό όροφο. Η 59χρονη φέρεται να είχε γνωστοποιήσει στον δράστη ότι θα έφευγε από το σπίτι. Ο 64χρονος τη σκότωσε λίγες ώρες πριν φύγει.  Μάρτυρας και γείτονας του ζευγαριού δήλωσε ότι το ζευγάρι είχε διαφορές και πριν από το έγκλημα έγινε ένας μεγάλος καυγάς. Ο γυναικοκτόνος κατά τις βραδινές ώρες της Δευτέρας (6/6) πήρε το κυνηγετικό όπλο για το οποίο είχε άδεια και τραυμάτισε θανάσιμα τη γυναίκα του στο στήθος, μέσα στο σαλόνι του σπιτιού τους, ενώ εν συνεχεία ο ίδιος έδωσε τέλος στη δική του ζωή μέσα στο μπάνιο με τραύμα στην κοιλιακή χώρα. Κατά άλλες πληροφορίες, ο 64χρονος τηλεφώνησε σε φίλη της γυναίκας του και έκανε γνωστή την πράξη του, αλλά και την πρόθεσή του να αυτοκτονήσει. «Περίπου 8:15 το πρωί ακούστηκαν τσιρίδες και ουρλιαχτά από την κόρη του ζευγαριού η οποία είχε μόλις φτάσει στο σπίτι και αντίκρισε το αποτρόπαιο θέαμα», περιγράφει γειτόνισσα στο grtimes.gr. Σοκαρισμένοι βρίσκονται οι γείτονες του ζευγαριού για τη γυναικοκτονία στη Δράμα: «Είμαστε σε κατάσταση σοκ, ποτέ δεν ακούσαμε να μαλώνουν», είπαν άλλοι γείτονες και πρόσθεσαν: «Ο 64χρονος φαινόταν ήσυχος άνθρωπος αν και δεν είχαμε πολλές επαφές. Πολλές φορές πήγαινε τα εγγόνια του στο σχολείο και σίγουρα δεν πιστεύαμε ότι είναι ικανός για κάτι τέτοιο, καθώς δεν είχε δώσει κάποιο δικαίωμα. Δεν καταλάβαμε ποτέ ότι κάτι δεν πάει καλά». Οι δύο σοροί έχουν μεταφερθεί στην ιατροδικαστική υπηρεσία τη στιγμή που οι έρευνες της Αστυνομίας συνεχίζονται. Η 59χρονη γυναίκα διαισθανόταν ότι κάποια μέρα ο σύζυγός της θα τη σκότωνε, καθώς είχε εκμυστηρευτεί σε φίλη και γειτόνισσά της ότι φοβόταν πως ο 64χρονος θα της κάνει κακό. Η γυναίκα είχε αναφέρει χαρακτηριστικά πως λόγω των έντονων διαφωνιών που είχε το ζευγάρι φοβόταν ότι ο 64χρονος θα έπαιρνε την καραμπίνα και θα την έστρεφε εναντίον της.   Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις

ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2022/06/08/gynaikoktonia_drama_thyma_drastis.jpg,2022,6,8
https://www.athensvoice.gr/epikairotita/ellada/760919/gynaikoktonia-mia-lista-grammeni-me-aima-ton-thymaton/,Γυναικοκτονίες: Μία ματωμένη λίστα που μεγαλώνει συνεχώς,2022-06-07,09:15:00,Ελλαδα,Τόνια Ζαραβέλα,Γυναικοκτονίες στην Ελλάδα: Τα τελευταία εγκλήματα με θύματα γυναίκες - Το χρονικό και η ανάγκη αναγνώρισης νομικού όρου,Το έγκλημα στη Δράμα και ο χάρτης της ενδοοικογενειακής βίας στην Ελλάδα,"Μακρά και ποτισμένη με το αίμα των θυμάτων είναι η λίστα των γυναικοκτονιών στην Ελλάδα τον τελευταίο ενάμιση χρόνο. Το 2021 στη χώρα μας καταγράφηκαν 17 γυναικοκτονίες. Πριν από λίγες ώρες, στη Δράμα, καταγράφηκε η 4η γυναικοκτονία μέσα σε έξι μήνες. Θύμα μία 59χρονη γυναίκα που έπεσε νεκρή από τα πυρά του εν διαστάσει συζύγου της στο σπίτι όπου διέμεναν στην Προσοτσάνη. Ο γυναικοκτόνος αυτοκτόνησε με το ίδιο όπλο, αφού πρώτα ενημέρωσε φίλη της για το έγκλημα που μόλις είχε διαπράξει. Γυναικοκτονίες καταγράφηκαν το τελευταίο εξάμηνο σε Γιάννενα, Θεσσαλονίκη, Καβάλα και τώρα στη Δράμα. Στις 20 Φεβρουαρίου 2022 ένας 69χρονος άνδρας συνελήφθη για την άγρια δολοφονία της 79χρονης συζύγου του στα Γιάννενα. Αυτή είναι η πρώτη γυναικοκτονία για το 2022. «Καυγαδίσαμε όπως κάναμε κάθε φορά. Ναι την χτύπησα, αλλά δεν είχα σκοπό να τη σκοτώσω», είχε πει στην απολογία του ο γυναικοκτόνος, ο οποίος προσπάθησε να σκεπάσει το έγκλημά του, καθώς ισχυρίστηκε ότι η 73χρονη έπεσε μέσα στο σπίτι. Μάλιστα, στην προσπάθειά του να χτίσει άλλοθι, ο δράστης τηλεφώνησε στη γειτόνισσά του, λέγοντάς της: «Πάρε τηλέφωνο το ΕΚΑΒ. Πρέπει να έρθει γρήγορα ασθενοφόρο στο σπίτι. Η σύζυγος μου έπεσε και χτύπησε. Πάρε τώρα τηλέφωνο». Όταν το ΕΚΑΒ έφτασε στο σημείο διαπιστώθηκε ότι κάτι δεν πήγαινε καλά και κλήθηκε η Αστυνομία. Άλλωστε, η γυναίκα έφερε μώλωπες στο κεφάλι και σε άλλα σημεία του σώματος της. «Λάβαμε μια κλήση να μεταβούμε σε μια οικία για μια γυναίκα που είχε κάποιο πρόβλημα φτάνοντας εκεί το ασθενοφόρο, οι διασώστες του ΕΚΑΒ μαζί με τον γιατρό του ΕΚΑΒ, είδαν ότι μια γυναίκα δεν ήταν εν ζωή. Ενημερώθηκε η αστυνομία και ο ιατροδικαστής οι οποίοι μετέβησαν στο σημείο και από εκεί και μετά ανέλαβαν αυτοί την υπόθεση. Εκεί έκρινε το πλήρωμα ότι κάτι περίεργο γινόταν και κάλεσαν την αστυνομία», είχε δηλώσει τότε ο πρόεδρος του σωματείου ΕΚΑΒ Ιωαννίνων. Το βράδυ της 2ας Μαρτίου, η 41χρονη ιδιοκτήτρια τσιπουράδικου στη Θεσσαλονίκη πέφτει νεκρή μπροστά στα μάτια των παιδιών της. Ο πυγμάχος σύντροφός της μπαίνει στην επιχείρηση και την αναζητά. Στη συνέχεια βγάζει το όπλο του και την πυροβολεί. Η γυναίκα τραυματίζεται θανάσιμα. Ο πυγμάχος με το ίδιο όπλο βάζει τέλος στη ζωή του. Ο 41χρονος δράστης ήταν πυγμάχος και δημιουργούσε συχνά προβλήματα στην πρώην σύντροφό του. Για τον λόγο αυτό, τον Ιανουάριο του 2021, είχε προχωρήσει σε ασφαλιστικά μέτρα κατά του δράστη. Το ζευγάρι ήταν μαζί περίπου τρία χρόνια, ωστόσο μετά τον χωρισμό του ο πυγμάχος δεν σταμάτησε να την ενοχλεί. «Είχε στο μπουφάν του το όπλο, πέρασε όλους τους ανθρώπους. Φέρεται να την παρακολουθούσε. Είπαν ότι έφτασε στην κουζίνα. Έβγαλε την καραμπίνα, μπήκε η μεσαία κόρη μπροστά. Πυροβόλησε τη Βίκυ εξ επαφής στην κοιλιακή χώρα και μετά αποχώρησε. Δεν μπορούσε να ξεκόψει. Ζούσε με το καθεστώς του φόβου. Είχε τρία παιδιά, προσπαθούσε να τα προστατεύσει. Όταν άκουσα για τον πυροβολισμό, ήταν η πρώτη μου σκέψη ότι ήταν εκείνος. Όταν έδειχνε τη διάθεση να χωρίσουν πάντα είχε φασαρίες», περιέγραψε η δικηγόρος της 41χρονης Βίκυς, του θύματος της γυναικοκτονίας.  Σχεδόν μία ώρα πριν φτάσει επί της οδού Παπαφη 41, ο 41χρονος πυγμάχος, δράστης της νέας γυναικοκτονίας στη Θεσσαλονίκη και αυτόχειρας, έγραψε στο προσωπικό του λογαριασμό στο Facebook ότι δεν φοβάται τον θάνατο. «Όλο και πιο κοντά στον τελευταίο αγώνα το μόνο που δεν φοβήθηκα ποτέ μου είναι ο θάνατος δεν ξέρω εσείς τι κάνετε». Η γυναικοκτονία στην Καβάλα αποκαλύφθηκε την Παρασκευή 6 Μαΐου 2022 μέσα στο φαρμακείο που διατηρούσε το θύμα, μια 43χρονη γυναίκα που στραγγαλίστηκε από τον 55χρονο σύζυγό της. O συζυγοκτόνος αφού σκότωσε τη σύζυγό του και αποπειράθηκε να αυτοκτονήσει. Μετά το άγριο έγκλημα στην Καβάλα ο δράστης τηλεφώνησε στην αστυνομία, αναφέροντας χαρακτηριστικά: «Έκανα κακό στη γυναίκα μου». Γυναικοκτονία στην Καβάλα: Το φαρμακείο και το 43χρονο θύμα © kavalanews.gr Ο 55χρονος πήγε την Πέμπτη 5 Μαΐου 2022, το βράδυ, στο φαρμακείο που διατηρούσε η 43χρονη φαρμακοποιός στις Πηγές του Δήμου Νέστου στην Καβάλα. Υπήρξε έντονη διαφωνία και ο καθ' ομολογίαν δολοφόνος τη στραγγάλισε. Μετά τη γυναικοκτονία ο 55χρονος συζυγοκτόνος μετέφερε το πτώμα της γυναίκας του σε δώμα διπλανού κτίσματος, όπου και επιχείρησε να βάλει τέλος στη ζωή του. Ειδικότερα, αποπειράθηκε να αυτοκτονήσει κόβοντας τις φλέβες στα χέρια και τον λαιμό του.Τελικά, πήρε τηλέφωνο στην αστυνομία. Στα πρώτα του λόγια ο δράστης είπε στους αστυνομικούς για το έγκλημα. Αστυνομικοί που έσπευσαν επί τόπου, προχώρησαν στη σύλληψή του. To ζευγάρι είχε καταγωγή από τον Αμυγδαλεώνα και σύμφωνα με τις πρώτες μαρτυρίες γειτόνων η γυναίκα είχε ζητήσει από τον σύζυγό της να χωρίσουν. Μαζί είχαν δύο ανήλικα παιδιά, ηλικίας 6 και 10 ετών, μαθητές Δημοτικού. Το τελευταίο χρονικό διάστημα η φαρμακοποιός και ο συζυγοκτόνος αντιμετώπιζαν προβλήματα στον γάμο τους και είχε ξεκινήσει η διαδικασία για την έκδοση διαζυγίου. Ενδοοικογενειακή βία: Τι δείχνουν τα στοιχεία του ΥΠΡΟΠΟ Το Υπουργείο Προστασίας του Πολίτη διαβίβασε πριν από λίγες εβδομάδες τα στοιχεία αναφορικά με τα περιστατικά για τα οποία επελήφθησαν τα τμήματα αντιμετώπισης ενδοικογενειακής βίας, την περίοδο από 11.10.2021 έως 31.01.2022. Συνοπτικά, από αυτό το έγγραφο προκύπτει ότι τη συγκεκριμένη περίοδο έχουν καταγραφεί 1.632 περιστατικά για το αδίκημα περί ενδοοικογενειακής βίας στην Αττική και 592 περιστατικά στη Θεσσαλονίκη. Από τον Οκτώβριο του 2019, από το υπουργείο Προστασίας του Πολίτη έχει αναπτυχθεί δίκτυο εθνικής εμβέλειας 73 υπηρεσιών αντιμετώπισης ενδοοικογενειακής βίας.     Γυναικοκτονίες: Αναγκαία η αναγνώριση του νομικού όρου Ήδη από τον Μάρτιο το Strong Me έχει ξεκινήσει ήδη καμπάνια για τη νομική κατοχύρωση του όρου «γυναικοκτονία».  Από τον περασμένο Οκτώβρη, ο πρόεδρος της Ένωσης Ποινικολόγων, Γιάννης Γλύκας, σε ανακοίνωσή του έκανε λόγο για την ανάγκη αναγνώρισης της γυναικοκτονίας ως νομικού όρου. «Η αφαίρεσης της ζωής μίας γυναίκας επειδή είναι γυναίκα, δηλαδή λόγω ειδικών χαρακτηριστικών που σχετίζονται με το φύλο και το ρόλο της, από έμφυλα κίνητρα, πρέπει να προβληματίσει περί της αναγκαιότητας νομικής αναγνώρισης του φαινομένου της έμφυλης βίας, όπως αυτό αποτυπώνεται και στις ανθρωποκτονίες γυναικών λόγω της διάκρισης με βάση το φύλο. Η νομική αναγνώριση της αφαίρεσης ζωής γυναίκας μπορεί να λαμβάνεται υπόψη κατά την επιμέτρηση της ποινής και να συνεκτιμάται το φύλο του θύματος, η σχέση του με το δράστη και να εισαχθεί και η διάσταση του φύλου ως λόγος επιλογής του συγκεκριμένου θύματος, το οποίο στοχοποιείται λόγω (του φύλου του) και αντιμετωπίζεται το θύμα ιδιοκτησιακά και ασκείται εξουσία πάνω του», ανέφερε τότε στην ανακοίνωσή του ο πρόεδρος της Ένωσης Ποινικολόγων. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2022/06/07/gynaikoktonia_kakopoiisi.jpg,2022,6,7
https://www.athensvoice.gr/epikairotita/ellada/760910/gynaikoktonia-sti-drama-tin-pyrovolise-kai-kalese-fili-tis-prin-dosei-telos-sti-zoi/,Γυναικοκτονία στη Δράμα: Την πυροβόλησε και τηλεφώνησε σε φίλη της πριν αυτοκτονήσει,2022-06-07,08:06:00,Ελλαδα,Newsroom,Γυναικοκτονία στη Δράμα: Πυροβόλησε τη σύζυγό του και έδωσε τέλος στη ζωή του - Το τηλεφώνημα σε φίλη της και οι πρώτες πληροφορίες,Νέα στοιχεία για το έγκλημα στη Δράμα - Ακόμη ένα θύμα στη λίστα,"Νέα γυναικοκτονία δείχνουν τα στοιχεία για το έγκλημα που αποκαλύφθηκε σήμερα στη Δράμα. Ένας 64χρονος άνδρας φέρεται να σκότωσε με καραμπίνα την 59χρονη σύζυγό του και να έδωσε τέλος στη ζωή του με τη μασιά από το τζάκι (κατά άλλες πληροφορίες με την ίδια καραμπίνα), αφού πρώτα είχε αποκαλύψει την πράξη του σε φίλη του θύματος. Οι πρώτες πληροφορίες αναφέρουν ότι το έγκλημα καταγράφηκε το βράδυ της Δευτέρας, όταν το ζευγάρι, που αν και σε διάσταση έμενε κάτω από την ίδια στέγη, καυγάδισε. Η 59χρονη φέρεται να ζήτησε από τον σύζυγό της να πάρουν διαζύγιο. Τότε πήρε την καραμπίνα και τη σκότωσε. Τα ξημερώματα της Τρίτης (7/6), ο δράστης κάλεσε στο τηλέφωνο φίλη του θύματος και της γνωστοποίησε την πράξη του, ανακοινώνοντάς της την πρόθεσή του να αυτοκτονήσει, όπως και έγινε. Η φίλη της οικογένειας ειδοποίησε τη μία από τις δύο κόρες του ζευγαριού, που πήγε στο σπίτι για να βρει τους γονείς της νεκρούς. Το ζευγάρι διατηρούσε μικρό καφέ στο κέντρο της Δράμας και μέχρι τώρα δεν είχε δώσει δικαιώματα στην τοπική κοινωνία.  Σύμφωνα με τον δήμαρχο της περιοχής, Θεόδωρο Αθανασιάδη, «ο άνδρας σκότωσε τη γυναίκα του με καραμπίνα στο σαλόνι και αυτοκτόνησε στο μπάνιο. Είχε αφήσει και τα κλειδιά του σπιτιού από έξω, ώστε να τους βρουν. Όπως όλα δείχνουν δηλαδή, φαίνεται ότι είχε σχεδιάσει το έγκλημα». «Μέχρι τις 02:00, δεν ακούστηκε κάτι, όπως αναφέρουν οι γείτονες. Ωστόσο, το έγκλημα, φαίνεται ότι συνέβη λίγο αργότερα, τα ξημερώματα. Οι ίδιοι οι περίοικοι αναφέρουν ότι επρόκειτο για ένα ήσυχο ζευγάρι που δεν είχε μεγάλα οικονομικά προβλήματα ή προστριβές. Κι αυτός είναι ένας ακόμη λόγος που είναι συγκλονισμένη και όλη η τοπική κοινωνία», δήλωσε ο δήμαρχος στο grtimes.gr. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2020/12/01/peripoliko_kordela.jpg,2022,6,7
https://www.athensvoice.gr/epikairotita/ellada/760318/gynaikoktonia-stin-alexandroypoli-isovia-ston-syzygo-tis-tzevrie-tin-xylokopise-mehri/,Γυναικοκτονία στην Αλεξανδρούπολη: Ισόβια στον σύζυγο της Τζεβριέ - Την ξυλοκόπησε μέχρι θανάτου,2022-06-02,13:55:00,Ελλαδα,Newsroom,Γυναικοκτονία στην Αλεξανδρούπολη: Ισόβια στον σύζυγο της 29χρονης Τζεβριέ που την ξυλοκόπησε μέχρι θανάτου.,Δεν αναγνωρίστηκε κανένα ελαφρυντικό - Το χρονικό της γυναικοκτονίας,"Ισόβια χωρίς ελαφρυντικά επιβλήθηκαν στον 31χρονο σύζυγο της Τζεβριέ, της 29χρονης γυναίκας που δολοφονήθηκε στην Αλεξανδρούπολη στις 5 Δεκεμβρίου 2021. Ο 31χρονος την ξυλοκόπησε μέχρι θανάτου. Οι δικαστές δεν δέχθηκαν κανένα ελαφρυντικό. Ο κατηγορούμενος υποστήριξε στην απολογία του ότι βρισκόταν υπό την επήρεια αλκοόλ, ενώ είχε κάνει χρήση ναρκωτικών. Ο γιατρός του ΠΓΝΑ, στο οποίο χειρουργήθηκε η 29χρονη Τζεβριέ, υποστήριξε ότι στα 25 χρόνια της πορείας του δεν είχε συναντήσει ασθενή, το νεφρό του οποίου βρισκόταν σε τέτοια κατάσταση. Ο δολοφόνος της 29χρονης Τζεβριέ θα οδηγηθεί στις φυλακές Νιγρίτας, όπου και κρατούνταν προφυλακισμένος από τις 10 Δεκεμβρίου του 2021, ενώ αναμένεται να ασκήσει έφεση.   Η 29χρονη Τζεβριέ Εδινερλί ξυλοκοπήθηκε άγρια από τον σύζυγό της, με αποτέλεσμα να κριθεί αναγκαία η μεταφορά της στο νοσοκομείο. Συγγενείς ανέφεραν ότι η άτυχη μητέρα έμεινε επί τρεις ώρες στο σπίτι μετά τον ξυλοδαρμό, διάστημα κατά το οποίο οι δικοί της προσπάθησαν να τη συνεφέρουν, ωστόσο, η κατάστασή της ήταν σοβαρή και μεταφέρθηκε στο Τμήμα Επειγόντων Περιστατικών του Πανεπιστημιακού Γενικού Νοσοκομείου Αλεξανδρούπολης, την Κυριακή. Εκεί τη συνόδευε ο ίδιος ο σύζυγός της. Η 29χρονη είπε στους γιατρούς του νοσοκομείου ότι έπεσε από ύψος και συγκεκριμένα από σκάλα. Η γυναίκα υπεβλήθη σε τέσσερα χειρουργεία και διαπιστώθηκε ότι τα τραύματά της δεν παρέπεμπαν σε πτώση από σκάλα, αλλά σε ξυλοδαρμό. Συγκεκριμένα, είχε ρήξη σπλήνας και ήπατος, ενώ στη συνέχεια βρέθηκε θετική και στον κορωνοϊό και για τον λόγο αυτό νοσηλευόταν στη ΜΕΘ covid. Η γυναίκα κατέληξε, ενώ όταν 31χρονος έμαθε ότι η σύζυγός του πέθανε, εξαφανίστηκε. Το ζευγάρι είχε αποκτήσει τρία παιδιά.  Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις

ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpeg/sites/default/files/article/2022/06/02/tzevrie.jpeg,2022,6,2
https://www.athensvoice.gr/epikairotita/ellada/757171/pasok-kinal-ora-apofaseon-kai-draseon-gia-tin-politeia-gia-tis-gynaikoktonies/,ΠΑΣΟΚ-ΚΙΝΑΛ: Ώρα αποφάσεων και δράσεων για την Πολιτεία για τις γυναικοκτονίες,2022-05-11,15:35:00,Ελλαδα,Newsroom,"Επίκαιρη ερώτηση με θέμα «οι γυναικοκτονίες συνεχίζονται, ώρα αποφάσεων και δράσεων για την Πολιτεία» κατέθεσε την Τετάρτη 11 Μαΐου το ΠΑΣΟΚ-ΚΙΝΑΛ.","Προτίθεστε, επιτέλους, να εισάγετε ρητώς στο δικαιϊκό μας σύστημα τον όρο «γυναικοκτονία»;","Επίκαιρη ερώτηση με θέμα «οι γυναικοκτονίες συνεχίζονται, ώρα αποφάσεων και δράσεων για την Πολιτεία» κατέθεσε την Τετάρτη 11 Μαΐου το ΠΑΣΟΚ-ΚΙΝΑΛ με πρώτους υπογράφοντες τη γραμματέα της Κοινοβουλευτικής Ομάδας, Ευαγγελία Λιακούλη, και τον επικεφαλής της ΚΟ, Μιχάλη Κατρίνη, 19 βουλευτές του ΠΑΣΟΚ-ΚΙΝΑΛ. Στην ερώτησή τους, που κατατέθηκε με αφορμή την πρόσφατη δολοφονία της Αΐντας Παπαδοπούλου, μητέρας ανηλίκων τέκνων, οι βουλευτές ερωτούν τους υπουργούς Εργασίας, Δικαιοσύνης, Εσωτερικών, Παιδείας, Προστασίας του Πολίτη, Μετανάστευσης και Επικρατείας: Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2022/05/11/pasok.jpg,2022,5,11
https://www.athensvoice.gr/epikairotita/ellada/756782/gynaikoktonia-stin-kavala-tis-kratoyse-laimo-epi-35-lepta-eihe-hrono-na-skeftei/,"Γυναικοκτονία στην Καβάλα: «Της κρατούσε το λαιμό επί 3,5 λεπτά - Είχε χρόνο να σκεφτεί»",2022-05-09,14:50:00,Ελλαδα,Newsroom,Γυναικοκτονία στην Καβάλα: Τι υποστηρίζει ο δικηγόρος της οικογένειας της 43χρονης για την απόπειρα αυτοκτονίας του 55χρονου δράστη.,«Ο θείος θα ζητήσει την επιμέλεια των δύο ανήλικων παιδιών»,"Νέα στοιχεία προκύπτουν για τη γυναικοκτονία στην Καβάλα. Ο δικηγόρος της οικογένειας της 43χρονης φαρμακοποιού αποκάλυψε ότι ο 55χρονος συζυγοκτόνος κρατούσε επί 3,5 λεπτά το λαιμό της γυναίκας, αλλά και ότι αποπειράθηκε να βάλει τέλος στη ζωή του μόλις λίγα λεπτά πριν καλέσει την ΕΛ.ΑΣ., ομολογώντας ουσιαστικά το έγκλημα που διέπραξε. Ο δικηγόρος της οικογένειας της 43χρονης, Μανώλης Βονικάκης, σε δηλώσεις του στο Mega αποκάλυψε τον χρόνο που φέρεται ο 55χρονος δράστης να αυτοτραυματίστηκε στην προσπάθεια του να δώσει τέλος στη ζωή του. «Πρώτη φορά σε εσάς θα το δηλώσω, ο άνθρωπος αυτός αυτοτραυματίστηκε για πρώτη φορά, όπως προκύπτει από όλα τα στοιχεία, στις 12 παρά πέντε, λίγο πριν πάρει τηλέφωνο στην ΕΛ.ΑΣ. Ένας άνθρωπος που πάει να κόψει τις φλέβες του στις 8 η ώρα πεθαίνει μέσα σε συγκεκριμένη ώρα. Δεν πεθαίνει από τις 8 έως τις 12 και πέντε που πήρε τηλέφωνο στην ΕΛ.ΑΣ. Ξέρετε γιατί πήρε τηλέφωνο; Βαρούσανε την πόρτα οι γονείς, ο πατέρας και ο θείος, θα σπάγανε την πόρτα. Του έλεγαν, άνοιξε γιατί θα σπάσουμε την πόρτα. Φαντάζεστε τι θα γινόταν αν έσπαγαν την πόρτα, αν άνοιγε και έβλεπαν το άψυχο σώμα της Άιντα;» Σύμφωνα με τον δικηγόρο της οικογένειας της 43χρονης, τα παιδιά είναι σε καλά χέρια, «έχει αναλάβει ο θείος τους, ο αδερφός της Άιντα, ο Αρτούρο Παπαδόπουλος, ο οποίος ήρθε από τις ΗΠΑ. Από τις πρώτες ενέργειες που θα κάνουμε όταν κατακαθίσει λίγο ο κουρνιαχτός, θα είναι να ζητήσουμε την επιμέλεια των δύο ανήλικων παιδιών για να δοθούν στον παππού και στη γιαγιά ή αν είναι δυνατό στον θείο». Ο θείος, μάλιστα, θέλει να πάρει στην Αμερική τα παιδιά.    Για τη γυναικοκτονία στην Καβάλα μίλησε ο γνωστός ψυχίατρος Δημήτρης Σούρας, επισημαίνοντας ότι ο συζυγοκτόνος παρουσιάζει ομοιότητες με τον Μπάμπη Αναγνωστόπουλο, τον άνδρα που δολοφόνησε την Καρολάιν Κράουτς στα Γλυκά Νερά. Ο 55χρονος στην Καβάλα έπνιξε με τα χέρια του τη 43χρονη φαρμακοποιό μέσα στο φαρμακείο στον οικισμό Πηγές του Δήμου Νέστου. Το ζευγάρι είχε δύο παιδιά, ηλικίας 10 και 6 ετών. Μιλώντας για την τρίτη γυναικοκτονία στην Ελλάδα μέσα στο 2022, ο Δημήτρης Σούρας ανέφερε χαρακτηριστικά: «Μπάμπης νούμερο 2 το περιστατικό της Καβάλας». Και εξήγησε: «Έχουμε έναν άνθρωπο ο οποίος έχει όλα τα χαρακτηριστικά της αντικοινωνικής διαταραχής της προσωπικότητας. Σύμφωνα με όσα έχουν δει το φως της δημοσιότητας, ο δράστης ήταν βίαιος και απειλητικός. » Ο κόσμος τι άλλο πρέπει να δει για να καταλάβει ότι ο δολοφόνος της διπλανής πόρτας είναι εκεί και περιμένει; Ο δολοφόνος έχει δείγματα και συμπτώματα, αλλά εμείς δεν θέλουμενα τα δούμε για να προλάβουμε». Υπενθυμίζεται ότι σύμφωνα με τα όσα δήλωσε ο δικηγόρος της οικογένειας του θύματος, μια «πρώην του συζυγοκτόνου της Καβάλας είχε κάνει ασφαλιστικά μέτρα». Όπως προκύπτει από το βίντεο, το χρονικό της άγριας δολοφονίας της 43χρονης γυναίκας στην Καβάλα έχει ως ακολούθως:  Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις

ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2022/05/06/kavala.jpg,2022,5,9
https://www.athensvoice.gr/epikairotita/ellada/756681/gynaikoktonia-stin-kavala-proin-toy-syzygoktonoy-eihe-kanei-asfalistika-metra/,Γυναικοκτονία στην Καβάλα: «Πρώην του συζυγοκτόνου είχε κάνει ασφαλιστικά μέτρα»,2022-05-09,06:45:00,Ελλαδα,Newsroom,Ο συζυγοκτόνος στην Καβάλα είχε σε βάρος του ασφαλιστικά μέτρα από πρώην. Η γυναικοκτονία στο φαρμακείο και το βίντεο που καίει τον δράστη. Τι είπε ο δικηγόρος.,"Τι δήλωσε ο δικηγόρος - Τα 3,5 μαρτυρικά λεπτά της Άιντας στο φαρμακείο","Νέες λεπτομέρειες για τη γυναικοκτονία στην Καβάλα έρχονται στο φως της δημοσιότητας. O συζυγοκτόνος που έπνιξε με τα χέρια του τη 43χρονη φαρμακοποιό παραμένει φρουρούμενος στο νοσοκομείο μετά την απόπειρα αυτοκτονίας που επιχείρησε, όταν σκότωσε τη γυναίκα του. Η τοπική κοινωνία στην Καβάλα είναι συγκλονισμένη από τη γυναικοκτονία που σημειώθηκε την Πέμπτη 5 Μαΐου 2022, το απόγευμα, μέσα στο φαρμακείο του θύματος. Λιγότερο από ένα 24ωρο μετά την κηδεία της φαρμακοποιού, η οποία πραγματοποιήθηκε σε βαρύ κλίμα, ο δικηγόρος της οικογένειας του θύματος αναφέρθηκε στη γυναικοκτονία, παρουσιάζοντας στοιχεία από το παρελθόν του συζυγοκτόνου. Μεταξύ άλλων ανέφερε ότι η υπάλληλος του φαρμακείου είχε προειδοποιήσει τη 43χρονη φαρμακοποιό να προσέχει τον 55χρονο καθ' ομολογίαν δολοφόνο. Παράλληλα, ο δικηγόρος τόνισε ότι στο παρελθόν είχαν γίνει καταγγελίες από πρώην συντρόφους του συζυγοκτόνου για τη βίαιη συμπεριφορά του. Σημειώνεται ότι ο δράστης της γυναικοκτονίας στην Καβάλα ισχυρίστηκε στην πρώτη του κατάθεση πως δεν είχε πρόθεση να σκοτώσει τη 43χρονη φαρμακοποιό. «Συνηθίζουμε τα εγκλήματα αυτά να τα χαρακτηρίζουμε εγκλήματα πάθους… Δεν είναι όμως εγκλήματα πάθους, αυτός ο χαρακτηρισμός είναι το όχημα το οποίο χρησιμοποιούν οι δράστες, και στη συγκεκριμένη περίπτωση ο καθ’ ομολογίαν φονιάς, για να έρθει στο δικαστήριο σε σύντομο χρονικό διάστημα, και να εγείρει ισχυρισμό βρασμού ψυχικής ορμής, γι' αυτό το τόνισα» ανέφερε σε δηλώσεις του στον ΣΚΑΪ ο Μανώλης Βονικάκης. «Εδώ έχουμε έγκλημα, το οποίο ήταν προμελετημένο, έγκλημα στυγνό, αποτρόπαιο, προκύπτει από την ιατροδικαστική έκθεση, ο θάνατος ήταν βασανιστικός, ο πόνος ήταν αθόρυβος, διότι μιλούμε για στραγγαλισμό… Ο στραγγαλισμός για να επέλθει ο θάνατος απαιτεί τουλάχιστον τρία με τέσσερα λεπτά» συνέχισε ο δικηγόρος της οικογένειας του θύματος. Και εξήγησε: «Τέσσερα λεπτά είναι μεγάλο χρονικό διάστημα για κάποιον που υποτίθεται ότι είναι σε βρασμό ψυχικής ορμής. Υπήρχαν εντάσεις στο ζευγάρι, υπήρχε λεκτική βία, τον τελευταίο χρόνο, αλλά τον βίαιο χαρακτήρα τον γνωρίζουμε, διότι και οι προηγούμενες σύντροφοι, ενώ παρουσιαζόταν στην οικογένεια ότι είναι μειλίχιος και καλλιεργημένος άνθρωπος, γνωρίζανε τον τελευταίο χρόνο όταν άρχισε αυτήν την οβιδιακή μεταμόρφωση στη συμπεριφορά του, όταν άρχισε να απειλεί την Άιντα ότι αν τον χωρίσει θα έχει άσχημα ξεμπερδέματα μαζί του, αρχίσανε πληροφορίες για τις προηγούμενες συντρόφους, η μια δε εξ αυτών, είχε καταφύγει και σε ασφαλιστικά μέτρα προσβολής προσωπικότητας».  Κατά τη διάρκεια των δηλώσεών του ο δικηγόρος επιβεβαίωσε τις πληροφορίες ότι η 43χρονη φαρμακοποιός είχε ζητήσει από τον 55χρονο άνδρα της να χωρίσουν. «Ασκούσε βία και σε προηγούμενες καταστάσεις. Το θύμα του είχε ζητήσει να χωρίσουν, το επιβεβαίωσαν και μάρτυρες, η πιο χαρακτηριστική αυτόπτης μάρτυρας υπάλληλός της» σημείωσε ακόμη, υπογραμμίζοντας ότι η Άιντα δεν θεωρούσε ότι ο 55χρονος ήταν ικανός να της κάνει κακό, λόγω και της αγάπης που είχε στα παιδιά και επειδή ήταν ερωτευμένος μαζί της. Θεωρούσε απλώς ότι θα γίνουν σκηνές ζηλοτυπίας. Το ζευγάρι είχε αποκτήσει μαζί δύο παιδιά, ηλικίας 10 και 6 ετών, μαθητές Δημοτικού. «Η υπάλληλος του φαρμακείου που ήταν πολύ κοντά στην Άιντα, το είχε επισημάνει: ""Της είχα πει ότι ο άνθρωπος αυτός θέλει να σου κάνει κακό. Έβλεπε την πίεση και την ψυχολογική κατάσταση της Άιντας τον τελευταίο μήνα. Η υπάλληλος είχε κρούσει τον κώδωνα του κινδύνου» ανέφερε επίσης ο δικηγόρος για τη γυναικοκτονία στην Καβάλα. Αναφορικά με την ανάρτηση του συζυγοκτόνου την ώρα της κηδείας που προκάλεσε σάλο, ο δικηγόρος ήταν ξεκάθαρος, επισημαίνοντας: «Κανένα κινητό δεν υπήρχε μέσα στο νοσοκομείο». «Το κινητό το έχει η αστυνομία, το έδινε για να επικοινωνήσει με τη δικηγόρο του και την οικογένειά του. Το έχει κάνει κάποιος ο άλλος έχοντας τους κωδικούς… Θεώρησαν βλακωδώς ότι αυτό μπορεί αργότερα να είναι κάποιο ελαφρυντικό. Απόπειρα αυτοκτονίας πόρρω απέχει από τον αυτοτραυματισμό. Ήταν ιατρικός επισκέπτης ο δράστης, είχε γνώσεις ανατομίας και ιατρικής» πρόσθεσε.  Καρέ καρέ η γυναικοκτονία στην Καβάλα - Τι κατέγραψε η κάμερα στο φαρμακείο Σημειώνεται ότι οι κάμερες ασφαλείας έχουν καταγράψει καρέ καρέ τη γυναικοκτονία που σημειώθηκε την Πέμπτη 5 Μαΐου 2022 στον οικισμό Πηγές στην Καβάλα. Με βάση το υλικό αυτό από τις κάμερες του φαρμακείου, έχουν αρχίσει να μπαίνουν στη θέση τους τα κομμάτια του παζλ που αφορούν τη νέα γυναικοκτονία στην Ελλάδα -την τρίτη μέσα στο 2022. Όπως μετέδωσε την Κυριακή 8 Μαΐου 2022 το κεντρικό δελτίο ειδήσεων του Alpha, στο συγκεκριμένο οπτικό υλικό περιλαμβάνεται το χρονικό διάστημα:  Γυναικοκτονία στην Καβάλα - Τα 3,5 μαρτυρικά λεπτά της Άιντας - Τι ώρα τη σκότωσε ο συζυγοκτόνος Όπως προκύπτει από το βίντεο του φαρμακείου, το χρονικό της άγριας δολοφονίας της άτυχης γυναίκας στην Καβάλα έχει ως ακολούθως: Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2022/05/09/gynaikoktonia-kavala.jpg,2022,5,9
https://www.athensvoice.gr/epikairotita/ellada/756752/soyras-gia-gynaikoktonia-stin-kavala-mpampis-no2-o-syzygoktonos/,Σούρας για γυναικοκτονία στην Καβάλα: «Μπάμπης Νο2 ο συζυγοκτόνος»,2022-05-09,12:14:00,Ελλαδα,Newsroom,"Ο συζυγοκτόνος στην Καβάλα είναι «Μπάμπης Αναγνωστόπουλος Νο2», εκτίμησε ο ψυχίατρος Δημήτρης Σούρας, μιλώντας για τη γυναικοκτονία της φαρμακοποιού.",Τι δήλωσε ο γνωστός ψυχίατρος - «Κοιτούσε τρεις ώρες το πτώμα» είπε ο δικηγόρος της οικογένειας,"Για τη γυναικοκτονία στην Καβάλα μίλησε ο γνωστός ψυχίατρος Δημήτρης Σούρας, επισημαίνοντας ότι ο συζυγοκτόνος παρουσιάζει ομοιότητες με τον Μπάμπη Αναγνωστόπουλο, τον άνδρα που δολοφόνησε την Καρολάιν Κράουτς στα Γλυκά Νερά. Ο 55χρονος στην Καβάλα έπνιξε με τα χέρια του τη 43χρονη φαρμακοποιό μέσα στο φαρμακείο στον οικισμό Πηγές του Δήμου Νέστου. Το ζευγάρι είχε δύο παιδιά, ηλικίας 10 και 6 ετών. Μιλώντας για την τρίτη γυναικοκτονία στην Ελλάδα μέσα στο 2022, ο Δημήτρης Σούρας ανέφερε χαρακτηριστικά: «Μπάμπης νούμερο 2 το περιστατικό της Καβάλας». Και εξήγησε: «Έχουμε έναν άνθρωπο ο οποίος έχει όλα τα χαρακτηριστικά της αντικοινωνικής διαταραχής της προσωπικότητας. Σύμφωνα με όσα έχουν δει το φως της δημοσιότητας, ο δράστης ήταν βίαιος και απειλητικός. » Ο κόσμος τι άλλο πρέπει να δει για να καταλάβει ότι ο δολοφόνος της διπλανής πόρτας είναι εκεί και περιμένει; Ο δολοφόνος έχει δείγματα και συμπτώματα, αλλά εμείς δεν θέλουμε να τα δούμε για να προλάβουμε». Υπενθυμίζεται ότι σύμφωνα με τα όσα δήλωσε ο δικηγόρος της οικογένειας του θύματος, μια «πρώην του συζυγοκτόνου της Καβάλας είχε κάνει ασφαλιστικά μέτρα». Αναφορικά με την ανάρτηση που έκανε ο συζυγοκτόνος την ώρα της κηδείας της φαρμακοποιού, ο γνωστός ψυχίατρος έθεσε το ερώτημα: «Μήπως το πάει για την ψυχιατρική νόσο για να πέσει στα μαλακά». Κατά τη διάρκεια των δηλώσεών του ο Δημήτρης Σούρας αναφέρθηκε και στο τροχαίο στη Μονεμβασιά με τους δύο νεκρούς. «Να του την έδωσε στο κεφάλι και να το έκανε αυτό εκείνη τη στιγμή πάει να πει ότι κάτι είχε προηγηθεί και το οποίο δεν το είδε κανένας. Αλλά αυτό που είχε προηγηθεί πιθανώς να είναι μία ψυχική νόσος που τότε έδωσε το πικ του, μία νόσος που να μην είχε διαπιστωθεί, μπορεί να ήταν οργανωμένη και ξαφνικά να βγήκε» τόνισε, υπογραμμίζοντας ότι ο οδηγός αποτελεί μια ιδιαίτερη περίπτωση, γι' αυτό και πρέπει να «μιλήσουν» οι γιατροί και οι ψυχίατροι που θα τον εξετάσουν. Εν τω μεταξύ, ο δικηγόρος της οικογένειας της 43χρονης φαρμακοποιού σε δηλώσεις του στο Mega ξεκαθάρισε: «Είναι γυναικοκτονία, είναι συζυγοκτονία, ο δράστης είναι ένας σύζυγος δυνάστης». «Ο άνθρωπος αυτός πίστευε ότι του ανήκε η αδικοχαμένη Αΐντα, γι’ αυτό τη σκότωσε. Γι' αυτό μιλάμε για προμελετημένο δόλο» υπογράμμισε ακόμη. Και πρόσθεσε: «Η συμπεριφορά μετά την πράξη δείχνει ότι ήταν σε ήρεμη ψυχική κατάσταση. Αμέσως μετά τη δολοφονία ο άνθρωπος αυτός ήταν τρεις ώρες μέσα στον χώρο και κοιτούσε το πτώμα. Επιχείρησε να αυτοτραυματιστεί, δεν αποπειράθηκε να αυτοκτονήσει». Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2022/05/09/gynaikoktonia-kavala-2.jpg,2022,5,9
https://www.athensvoice.gr/epikairotita/ellada/756639/gynaikoktonia-stin-kavala-i-anartisi-toy-syzygoktonoy-tin-ora-tis-kideias/,Γυναικοκτονία στην Καβάλα: Η ανάρτηση του συζυγοκτόνου την ώρα της κηδείας,2022-05-08,18:37:00,Ελλαδα,Newsroom,"Ο συζυγοκτόνος στην Καβάλα έκανε ανάρτηση φωτογραφία από τον γάμο του με 43χρονη φαρμακοποιό, την ώρα της κηδείας της 43χρονης. Τι είπε για τη γυναικοκτονία.",Ανέβασε φωτογραφία από τον γάμο του με τη φαρμακοποιό,"Στην Καβάλα οργή έχει προκαλέσει η κίνηση που έκανε ο συζυγοκτόνος την ώρα που βρισκόταν σε εξέλιξη η κηδεία της 43χρονης φαρμακοποιού. Όπως μετέδωσε ο Alpha, ο καθ' ομολογίαν δολοφόνος της γυναίκας και δράστης της τρίτης γυναικοκτονίας μέσα στο 2022 ανήρτησε σήμερα Κυριακή 8 Μαΐου 2022, το απόγευμα, ως εικόνα προφίλ στο Facebook μια φωτογραφία από την ημέρα του γάμου του με τη φαρμακοποιό. Αυτό συνέβη, όταν συγγενείς και φίλοι έλεγαν το τελευταίο αντίο στη 43χρονη. Ο 55χρονος συζυγοκτόνος έπνιξε με τα χέρια του τη 43χρονη μέσα στο φαρμακείο που διατηρούσε η άτυχη γυναίκα στον οικισμό Πηγές του Δήμου Νέστου στην Καβάλα. Το ζευγάρι είχε δύο ανήλικα παιδιά, ηλικίας 10 και 6 ετών, μαθητές Δημοτικού. Η οικογένεια του θύματος κάνει λόγο για «προμελετημένο έγκλημα». Η κηδεία της γυναίκας έγινε σε βαρύ κλίμα.  Στην ανάρτηση που συνοδεύει τη φωτογραφία στο Facebook ο συζυγοκτόνος γράφει: «Φεύγεις για πάντα εκεί ψηλά, με συννεφα στολισμένη, ντυμένη νύφη στους θεούς...». Ερώτημα παραμένει πώς κατάφερε να βρει κινητό προκειμένου να κάνει τη συγκεκριμένη ανάρτηση, καθώς παραμένει φρουρούμενος στο νοσοκομείο μετά την απόπειρα αυτοκτονίας που επιχείρησε, όταν σκότωσε τη γυναίκα του. Ο 55χρονος συζυγοκτόνος αναμένεται να απολογηθεί για τη γυναικοκτονία στην Καβάλα την Τρίτη 10 Μαΐου 2022.  Δημοσίευμα στο kavalanews.gr αναφέρει ότι κάμερα ασφαλείας του φαρμακείου της 43χρονης φέρεται να έχει καταγράψει τη στιγμή της δολοφονίας της. Πληροφορίες αναφέρουν ότι η Ασφάλεια Καβάλας έχει στα χέρια της το οπτικό υλικό, με σκοπό να εμπλουτίσει τον φάκελο με τα στοιχεία για τη γυναικοκτονία. Σημειώνεται ότι στα πρώτα του λόγια στους αστυνομικούς ο δράστης της δολοφονίας ισχυρίστηκε ότι δεν είχε πρόθεση να σκοτώσει τη γυναίκα του. Σημειώνεται ότι το πόρισμα του ιατροδικαστή για τον θάνατο της 43χρονης φαρμακοποιού ήρθε να επιβεβαιώσει την πληροφορία ότι η γυναίκα στραγγαλίστηκε από τα χέρια του 55χρονου συζύγου της. Ειδικότερα, στο πόρισμα του ιατροδικαστή Νικόλαου Κιφνίδη που διαβιβάστηκε στις αστυνομικές αρχές, ξεκαθαρίζεται ότι ο θάνατος της 43χρονης μητέρας δύο παιδιών, ηλικίας 6 και 10 ετών, ήταν ασφυκτικός και βίαιος. Ο ιατροδικαστής εντόπισε εκχυμώσεις και κατάγματα στο υοειδές οστό, που δείχνει ότι η γυναίκα δολοφονήθηκε από τα χέρια του κατηγορούμενου. Μάλιστα, στοιχεία από την ιατροδικαστική εξέταση δείχνουν ότι το θύμα πάλεψε για τη ζωή του την ώρα που ο δράστης έσφιγγε με τα χέρια του τον λαιμό της 43χρονης. Η ανακοίνωση της ΕΛΑΣ για τη γυναικοκτονία στην Καβάλα Υπενθυμίζεται ότι στην ανακοίνωση που εξέδωσε η Ελληνική Αστυνομία αναφέρεται -μεταξύ άλλων- ότι ο 55χρονος δράστης συνελήφθη, ενώ κατασχέθηκαν ένα μαχαίρι και ένα κοπίδι. «Συνελήφθη σήμερα πρώτες πρωινές ώρες σε οικισμό της Καβάλας, από αστυνομικούς της Ομάδας Δημόσιας Ασφάλειας του Τμήματος Ασφάλειας Καβάλας, 55χρονος ημεδαπός, κατηγορούμενος για ανθρωποκτονία σε βάρος της 43χρονης ημεδαπής συζύγου του. Συγκεκριμένα χθες απογευματινές ώρες, ανωτέρω δράστης ευρισκόμενος στο χώρο εργασίας της 43χρονης, της προκάλεσε με τα χέρια του ασφυκτικό θάνατο, ενώ στη συνέχεια αυτοτραυματίσθηκε με μαχαίρι σε διάφορα σημεία του σώματος του» επισημαίνεται στην ανακοίνωσή της ΕΛ.ΑΣ. που συνεχίζει ως εξής: «Έπειτα από τηλεφωνική κλήση του 55χρονου στο Τμήμα Ασφάλειας Καβάλας, κατά την οποία ενημέρωσε για το συμβάν, αστυνομικοί του ανωτέρω Τμήματος Ασφάλειας και του Αστυνομικού Τμήματος Νέστου της Διεύθυνσης Αστυνομίας Καβάλας μετέβησαν στο σημείο, όπου εντόπισαν τη θανούσα και τον δράστη, οι οποίοι μεταφέρθηκαν στο νοσοκομείο Καβάλας. Ο δράστης νοσηλεύεται φρουρούμενος στο ανωτέρω νοσοκομείο. Κατασχέθηκαν ένα μαχαίρι, ένα κοπίδι και μία θήκη μαχαιριού». Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2022/05/08/kavala-gynaikoktonia.jpg,2022,5,8
https://www.athensvoice.gr/epikairotita/ellada/756592/gynaikoktonia-stin-kavala-ti-ishyrizetai-o-syzygoktonos-pote-apologeitai/,Γυναικοκτονία στην Καβάλα: Τι ισχυρίζεται ο συζυγοκτόνος - Πότε απολογείται,2022-05-08,10:03:00,Ελλαδα,Newsroom,"Γυναικοκτονία στην Καβάλα, ο 55χρονος συζυγοκτόνος και η υπάλληλος του φαρμακείου στο οποίο δολοφονήθηκε η φαρμακοποιός. Σήμερα η κηδεία της 43χρονης.",Η μαρτυρία της υπαλλήλου στο φαρμακείο,"Στην Καβάλα η προανάκριση για τη γυναικοκτονία βρίσκεται σε πλήρη εξέλιξη. Στην πρώτη του κατάθεση στους αστυνομικούς ο συζυγοκτόνος που έπνιξε τη 43χρονη φαρμακοποιό ισχυρίστηκε ότι δεν είχε πρόθεση να τη σκοτώσει. Σημειώνεται ότι το πόρισμα του ιατροδικαστή για τον θάνατο της 43χρονης γυναίκας στην Καβάλα έδειξε ότι η γυναίκα πάλεψε για τη ζωή της, την ώρα που ο 55χρονος καθ' ομολογίαν δολοφόνος τη στραγγάλισε μέσα στο φαρμακείο στον οικισμό Πηγές του δήμου Νέστου. Το ζευγάρι είχε δύο παιδιά, ηλικίας 10 και 6 ετών, μαθητές Δημοτικού. Ο δράστης της γυναικοκτονίας στην Καβάλα παραμένει στο νοσοκομείο μετά την απόπειρα αυτοκτονίας που επιχείρησε και αναμένεται να απολογηθεί την Τρίτη 10 Μαΐου 2022. Όπως μετέδωσε το κεντρικό δελτίο ειδήσεων του ALPHA, ο 55χρονος συζυγοκτόνος ισχυρίστηκε για τη γυναικοκτονία στην Καβάλα ότι δεν είχε πρόθεση να σκοτώσει τη 43χρονη φαρμακοποιό. «Βρισκόμασταν στο κουζινάκι του φαρμακείου. Εκεί λογομαχήσαμε. Προσπάθησα να την πείσω άλλη μία φορά να μην φύγει. Μου είπε: ""Θα ζητήσω διαζύγιο"". Φοβήθηκα ότι δεν θα ξαναέβλεπα τα παιδιά μου. Την έσφιξα στο λαιμό, χωρίς να καταλάβω πόσο δυνατά. » Όταν κατάλαβα ότι είναι νεκρή αποφάσισα να βάλω τέλος και στη ζωή μου. Δεν ήθελα να την σκοτώσω» ισχυρίστηκε στους αστυνομικούς που του πήραν κατάθεση μέσα από το νοσοκομείο στην Καβάλα.  Όπως έγινε γνωστό, σήμερα Κυριακή 8 Μαΐου 2022, ημέρα της Μητέρας, φίλοι και συγγενείς λένε το τελευταίο αντίο στην 43χρονη που στραγγαλίστηκε από τον 55χρονο σύζυγό της στο χωριό Πηγές του δήμου Νέστου στην Καβάλα.
Η νεκρώσιμος ακολουθία γίνεται στον Ιερό Ναό του Αγίου Γεωργίου στον Αμυγδαλεώνα της Καβάλας. Το θύμα της τρίτης γυναικοκτονίας στην Ελλάδα μέσα στο 2022 θα ταφεί στο νεκροταφείο του χωριού. Στην κηδεία αναμένεται να παραστεί και ο αδελφός της, ο οποίος ζει στις ΗΠΑ. Είχε έρθει στην Ελλάδα για το Πάσχα και πρόσφατα είχε επιστρέψει στην Αμερική. Τραγικές φιγούρες, τα δύο ανήλικα αγόρια, 6 και 10 ετών, τα οποία είχε αποκτήσει η φαρμακοποιός στην Καβάλα με τον καθ’ ομολογία δολοφόνο της.  Εν τω μεταξύ νέα στοιχεία έρχονται στο φως για τη γυναικοκτονία στην Καβάλα. Ειδικότερα, ο συζυγοκτόνος ζήτησε από την υπάλληλο τα δεύτερα κλειδιά του φαρμακείου, αφού πρώτα έπνιξε με τα χέρια του τη γυναίκα του. «Το Σάββατο έγινε η κουβέντα με την εκλιπούσα, την Πέμπτη με κάλεσε πολύ ευδιάθετη το μεσημέρι, μιλήσαμε για την δουλειά και κλείσαμε το τηλέφωνο. Στις 18.00 ώρα με πήρε ο άντρας της και μου ζήτησε, την ίδια μέρα, τα δεύτερα κλειδιά του φαρμακείου. Έκτοτε πήγε έκλεισε τα στόρια και δεν άνοιξε ξανά» δήλωσε η υπάλληλος στο φαρμακείο σχετικά με την ημέρα της δολοφονίας. Και πρόσθεσε: «Στο τηλέφωνο που με κάλεσε ο 55χρονος, ήταν αναστατωμένος, αλλά ήταν πάντα έτσι, δεν έδωσα σημασία. Αργότερα την κάλεσα, γιατί ήταν κλειστό το φαρμακείο. Μου έστειλε ένα μήνυμα στις 20.10 από το κινητό της ότι ""είμαστε καλά, μην ανησυχείς"" για να μην κινητοποιηθώ. Μην πάω να ψάξω. Όταν κάλεσε ο πατέρας της κοπέλας στο απέναντι μαγαζί ότι δεν έβρισκε την κόρη του, τότε πήραμε την αστυνομία».  «Δεν γνωρίζω τόσο πολύ την οικογένεια. Συνεργαζόμασταν τα τελευταία τρία χρόνια με την Αίντα, ήμουν υπάλληλος του φαρμακείου και τον άντρα τον έβλεπα αρκετές φορές στο μαγαζί. Δεν δουλεύαμε τις ίδιες μέρες με την Αίντα, ήταν μέσα και ο Σπύρος, νορμάλ η κατάσταση, ενός παντρεμένου ζευγαριού, ήσυχα πράγματα δεν έδειχναν κάτι, εγώ πιστεύω ότι το θέμα ξεκίνησε όταν η 43χρονη του είπε να χωρίσουμε. Το φαρμακείο στην Καβάλα όπου σημειώθηκε η νέα γυναικοκτονία © ΕΡΤ » Μου μίλησε εμένα η ίδια, ότι δεν είμαι καλά, θέλω να ηρεμήσω. Μου μίλησε το προηγούμενο Σάββατο. Τώρα λογικά το ανακοίνωσε και στον ίδιο. Προφανώς και θα ζήλευε» κατέληξε η υπάλληλος του φαρμακείου στη μαρτυρία της για τη γυναικοκτονία στην Καβάλα.  Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2022/05/08/gynaikoktonia-kavala.jpg,2022,5,8
https://www.athensvoice.gr/epikairotita/ellada/756642/kavala-hroniko-tis-gynaikoktonias-ti-kategrapse-i-kamera-sto-farmakeio/,Καβάλα: Το χρονικό της γυναικοκτονίας - Τι κατέγραψε η κάμερα στο φαρμακείο,2022-05-08,20:14:00,Ελλαδα,Newsroom,"Στην Καβάλα η κάμερα στο φαρμακείο κατέγραψε τη στιγμή που ο συζυγοκτόνος πνίγει τη 43χρονη φαρμακοποιό. Καρέ καρέ η γυναικοκτονία. Τα 3,5 μαρτυρικά λεπτά.",Καρέ καρέ τα όσα εκτυλίχθηκαν πριν και μετά τη δολοφονία της φαρμακοποιού,"Στην Καβάλα στο μικροσκόπιο της Αστυνομίας βρίσκεται το βίντεο από το φαρμακείο, όπου ο συζυγοκτόνος έπνιξε με τα χέρια του τη 43χρονη φαρμακοποιό. Οι κάμερες ασφαλείας έχουν καταγράψει καρέ καρέ τη γυναικοκτονία που σημειώθηκε την Πέμπτη 5 Μαΐου 2022 στον οικισμό Πηγές στην Καβάλα. Με βάση το υλικό αυτό από τις κάμερες του φαρμακείου, έχουν αρχίσει να μπαίνουν στη θέση τους τα κομμάτια του παζλ που αφορούν τη νέα γυναικοκτονία στην Ελλάδα -την τρίτη μέσα στο 2022. Όπως μετέδωσε το κεντρικό δελτίο ειδήσεων του Alpha, στο συγκεκριμένο οπτικό υλικό περιλαμβάνεται το χρονικό διάστημα από τη στιγμή που το ζευγάρι κατεβάζει τα στόρια στο φαρμακείο μέχρι τη δολοφονία της 43χρονης φαρμακοποιού και την απόπειρα αυτοκτονίας του 55χρονου συζυγοκτόνου. Σημειώνεται ότι στα πρώτα του λόγια στους αστυνομικούς ο δράστης της δολοφονίας ισχυρίστηκε ότι δεν είχε πρόθεση να σκοτώσει τη γυναίκα του. Όπως προκύπτει από το βίντεο, το χρονικό της άγριας δολοφονίας της άτυχης γυναίκας στην Καβάλα έχει ως ακολούθως: Η κηδεία της γυναίκας έγινε σε βαρύ κλίμα σήμερα Κυριακή 8 Μαΐου 2022. Συγγενείς και φίλοι είπαν το τελευταίο αντίο στην άτυχη φαρμακοποιό. Το ζευγάρι είχε δύο ανήλικα παιδιά, ηλικίας 10 και 6 ετών, μαθητές Δημοτικού. Η οικογένεια του θύματος κάνει λόγο για «προμελετημένο έγκλημα». Την ίδια στιγμή οργή έχει προκαλέσει η κίνηση που έκανε ο συζυγοκτόνος την ώρα που βρισκόταν σε εξέλιξη η κηδεία της 43χρονης φαρμακοποιού. Όπως μετέδωσε ο Alpha, ο καθ' ομολογίαν δολοφόνος της γυναίκας και δράστης της τρίτης γυναικοκτονίας μέσα στο 2022 ανήρτησε ως εικόνα προφίλ στο Facebook μια φωτογραφία από την ημέρα του γάμου του με τη φαρμακοποιό. Αυτό συνέβη, όταν συγγενείς και φίλοι έλεγαν το τελευταίο αντίο στη 43χρονη.   Στην ανάρτηση που συνοδεύει τη φωτογραφία στο Facebook ο συζυγοκτόνος γράφει: «Φεύγεις για πάντα εκεί ψηλά, με συννεφα στολισμένη, ντυμένη νύφη στους θεούς...». Ερώτημα παραμένει πώς κατάφερε να βρει κινητό προκειμένου να κάνει τη συγκεκριμένη ανάρτηση, καθώς παραμένει φρουρούμενος στο νοσοκομείο μετά την απόπειρα αυτοκτονίας που επιχείρησε, όταν σκότωσε τη γυναίκα του. Ο 55χρονος συζυγοκτόνος αναμένεται να απολογηθεί για τη γυναικοκτονία στην Καβάλα την Τρίτη 10 Μαΐου 2022.  Τι ισχυρίζεται ο συζυγοκτόνος για τη γυναικοκτονία στην Καβάλα - Η πρώτη κατάθεση Στην πρώτη του κατάθεση στους αστυνομικούς ο συζυγοκτόνος της Καβάλας ισχυρίστηκε ότι δεν είχε πρόθεση να τη σκοτώσει. Όπως μετέδωσε το κεντρικό δελτίο ειδήσεων του ALPHA, ο 55χρονος συζυγοκτόνος ισχυρίστηκε για τη γυναικοκτονία στην Καβάλα ότι δεν είχε πρόθεση να δολοφονήσει τη 43χρονη φαρμακοποιό. «Βρισκόμασταν στο κουζινάκι του φαρμακείου. Εκεί λογομαχήσαμε. Προσπάθησα να την πείσω άλλη μία φορά να μην φύγει. Μου είπε: ""Θα ζητήσω διαζύγιο"". Φοβήθηκα ότι δεν θα ξαναέβλεπα τα παιδιά μου. Την έσφιξα στο λαιμό, χωρίς να καταλάβω πόσο δυνατά. » Όταν κατάλαβα ότι είναι νεκρή αποφάσισα να βάλω τέλος και στη ζωή μου. Δεν ήθελα να την σκοτώσω» ισχυρίστηκε στους αστυνομικούς που του πήραν κατάθεση μέσα από το νοσοκομείο στην Καβάλα. Σημειώνεται ότι το πόρισμα του ιατροδικαστή για τον θάνατο της 43χρονης γυναίκας στην Καβάλα έδειξε ότι η γυναίκα πάλεψε για τη ζωή της, την ώρα που ο 55χρονος καθ' ομολογίαν δολοφόνος τη στραγγάλισε μέσα στο φαρμακείο στον οικισμό Πηγές του δήμου Νέστου. Δολοφονία στην Καβάλα - Η τρίτη γυναικοκτονία το 2022 στην Ελλάδα Σημειώνεται ότι αυτή είναι η τρίτη γυναικοκτονία που διαπράττεται μέσα στο 2022. Μια 69χρονη στα Γιάννενα και μια 41χρονη στη Θεσσαλονίκη είχαν δολοφονηθεί τους προηγούμενες μήνες. Ειδικότερα, στη Θεσσαλονίκη 41χρονη πυροβολήθηκε από τον πρώην σύντροφό της και ξεψύχησε στο νοσοκομείο, όπου νοσηλευόταν με βαριά τραύματα. Στα Γιάννενα ένας 69χρονος ξυλοκόπησε μέχρι θανάτου τη σύζυγό του. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2022/05/08/gynaikoktonia-kavala_0.jpg,2022,5,8
https://www.athensvoice.gr/epikairotita/ellada/756495/gynaikoktonia-stin-kavala-ti-edeixe-porisma-toy-iatrodikasti-gia-ton-thanato-tis/,Γυναικοκτονία στην Καβάλα: Τι έδειξε το πόρισμα του ιατροδικαστή για τον θάνατο της 43χρονης,2022-05-06,17:35:00,Ελλαδα,Newsroom,Γυναικοκτονία στην Καβάλα: Το πόρισμα του ιατροδικαστή και η ανακοίνωση της ΕΛ.ΑΣ. για τον στραγγαλισμό της 43χρονης φαρμακοποιού.,Πληροφορίες ότι η κάμερα ασφαλείας του φαρμακείου κατέγραψε τη δολοφονία,"Συγκλονισμένη είναι η Καβάλα από τη γυναικοκτονία που έγινε γνωστή τις πρώτες πρωινές ώρες της Παρασκευής (6/5). Θύμα 43χρονη φαρμακοποιός που δολοφονήθηκε μέσα στο φαρμακείο που διατηρούσε από τον 55χρονο σύζυγό της. Το πόρισμα του ιατροδικαστή επιβεβαίωσε την πληροφορία ότι η γυναίκα στραγγαλίστηκε από τα χέρια του δράστη. Η γυναικοκτονία έγινε σε φαρμακείο στις Πηγές του δήμου Νέστου στην Καβάλα. Στο πόρισμα του ιατροδικαστή Νικόλαου Κιφνίδη που διαβιβάστηκε στις αστυνομικές αρχές αναφέρεται ότι ο θάνατος της 43χρονης μητέρας δύο παιδιών, ηλικίας 6 και 10 ετών, ήταν ασφυκτικός και βίαιος. Ο ιατροδικαστής εντόπισε εκχυμώσεις και κατάγματα στο υοειδές οστό, που δείχνει ότι η γυναίκα δολοφονήθηκε από τα χέρια του κατηγορούμενου. Μάλιστα, στοιχεία από την ιατροδικαστική εξέταση δείχνουν ότι το θύμα πάλεψε για τη ζωή του την ώρα που ο δράστης έσφιγγε με τα χέρια του τον λαιμό της 43χρονης. Στην ανακοίνωση που εξέδωσε η Ελληνική Αστυνομία αναφέρεται -μεταξύ άλλων- ότι ο 55χρονος δράστης συνελήφθη, ενώ κατασχέθηκαν ένα μαχαίρι και ένα κοπίδι. «Συνελήφθη σήμερα πρώτες πρωινές ώρες σε οικισμό της Καβάλας, από αστυνομικούς της Ομάδας Δημόσιας Ασφάλειας του Τμήματος Ασφάλειας Καβάλας, 55χρονος ημεδαπός, κατηγορούμενος για ανθρωποκτονία σε βάρος της 43χρονης ημεδαπής συζύγου του. Συγκεκριμένα χθες απογευματινές ώρες, ανωτέρω δράστης ευρισκόμενος στο χώρο εργασίας της 43χρονης, της προκάλεσε με τα χέρια του ασφυκτικό θάνατο, ενώ στη συνέχεια αυτοτραυματίσθηκε με μαχαίρι σε διάφορα σημεία του σώματος του», αναφέρεται στην ανακοίνωσή της ΕΛ.ΑΣ. που συνεχίζει ως εξής: «Έπειτα από τηλεφωνική κλήση του 55χρονου στο Τμήμα Ασφάλειας Καβάλας, κατά την οποία ενημέρωσε για το συμβάν, αστυνομικοί του ανωτέρω Τμήματος Ασφάλειας και του Αστυνομικού Τμήματος Νέστου της Διεύθυνσης Αστυνομίας Καβάλας μετέβησαν στο σημείο, όπου εντόπισαν τη θανούσα και τον δράστη, οι οποίοι μεταφέρθηκαν στο νοσοκομείο Καβάλας. Ο δράστης νοσηλεύεται φρουρούμενος στο ανωτέρω νοσοκομείο. Κατασχέθηκαν ένα μαχαίρι, ένα κοπίδι και μία θήκη μαχαιριού».  Σύμφωνα με το kavalanews.gr, κάμερα ασφαλείας του φαρμακείου της 43χρονης φέρεται να έχει καταγράψει τη στιγμή της δολοφονίας. Πληροφορίες αναφέρουν ότι η Ασφάλεια Καβάλας έχει στα χέρια της το οπτικό υλικό, με σκοπό να εμπλουτίσει τον φάκελο με τα στοιχεία για τη δολοφονία.  Ο άνδρας που σκότωσε τη γυναίκα του στην Καβάλα, είναι 55 ετών. Πληροφορίες από τοπικά ΜΜΕ αναφέρουν ότι ο δράστης της γυναικοκτονίας δούλευε σε μεγάλη φαρμακευτική εταιρεία, ενώ στη συνέχεια εργαζόταν ως σύμβουλος ακινήτων. Ο 55χρονος ήταν αυτός που ειδοποίησε την αστυνομία. Το τηλεφώνημα έγινε λίγο μετά τα μεσάνυχτα της Πέμπτης στον αξιωματικό υπηρεσίας του τοπικού τμήματος. Αστυνομικοί που έσπευσαν επιτόπου, τον βρήκαν μαζί με τη νεκρή σύζυγό του. Όπως διαπιστώθηκε, ο καθ' ομολογίαν δολοφόνος έφερε τραύματα από αιχμηρό αντικείμενο στα χέρια και στον λαιμό. Φέρεται να είπε στους αστυνομικούς ότι «έκανα κακό στη γυναίκα μου». Γυναικοκτονία στην Καβάλα: Η 43χρονη τού είχε ζητήσει να χωρίσουν - «Τη ζήλευε παράφορα» Πληροφορίες από την οικογένειας της 43χρονης αναφέρουν ότι η φαρμακοποιός είχε ζητήσει από τον σύζυγό της να χωρίσουν. «Μαλώνανε, αυτή ήθελε να φύγει από αυτόν. Ήθελε να τον χωρίσει και αυτός την τιμώρησε για αυτή την πρωτοβουλία. Εκεί μαζί πήγανε (στο φαρμακείο)… δεν ξέρω τι είχαν στο μυαλό τους…», είπε στο Mega ο θείος της 43χρονης γυναίκας και πρόσθεσε: «Ο αδερφός μου με πήρε τηλέφωνο και κατεβήκαμε στο αμάξι μου και πήγαμε εκεί στο φαρμακείο. Λέει δεν νιώθω καλά πάμε λίγο, αυτοί μαζί είναι. Να μην συμβεί κάτι. Πήγαμε ήταν αργά πια». Φίλη της 43χρονης δήλωσε στην εκπομπή LIVE NEWS ότι o 55χρονος συζυγοκτόνος έστειλε μήνυμα στο αδερφό της, λέγοντας ότι εκείνος και η αδερφή του θα φύγουν μαζί για τον άλλο κόσμο. «Εμείς οι δύο θα φύγουμε στον άλλο κόσμο», φέρεται να του έγραφε. «Λέγανε πως τη ζήλευε, πως την έλεγχε, στην καφετέρια έπαιρνε τηλέφωνο: είναι εκεί δεν είναι; είναι να στόρια ανεβασμένα, είναι κατεβασμένα, ήταν πολύ όμορφη και τη ζήλευε πάρα πολύ» αναφέρει φίλη του θύματος.    Γυναικοκτονία στην Καβάλα: Όσα είδε μάρτυρας πριν και μετά το έγκλημα «Όπως κάθε μεσημέρι, έτσι και χθες, το φαρμακείο έκλεισε στις δύο. Έφυγαν και οι δύο μαζί και μετά γύρισαν πίσω και άνοιξαν το μαγαζί με τους καφέδες στα χέρια, χωρίς να υπάρχει κανένα πρόβλημα. Βγήκε εκείνος και έκανε τη γυμναστική του και μετά μπήκε μέσα και έκλεισαν τα στόρια και σε αυτή τη διάρκεια πήγε ένας ηλικιωμένος για να πάρει φάρμακα και ο 55χρονος του είπε πως δεν θα ανοίξουν και να φύγει», περιέγραψε αρχικά ο γείτονας του ζευγαριού στον ANT1. «Λέγαμε πως θα συζητούν για τα θέματά τους και ήταν εκεί τόση ώρα, αλλά μας πήρε στις 23:00 ο πατέρας της τηλέφωνο και μας είπε ότι η κοπέλα δεν το σήκωνε. Του είπαμε να πάρει την αστυνομία γιατί κι εμείς σκεφτήκαμε πως κάτι κακό θα έχει συμβεί. Μπήκαν μέσα και τη βρήκαν νεκρή και τον σύζυγο που αποπειράθηκε να αυτοκτονήσει κόβοντας τις φλέβες του», συμπλήρωσε ενώ για το αν είχαν καταλάβει κάτι οι γείτονες, είπε: «Εμείς δεν είχαμε καταλάβει τίποτα, όλα λειτουργούσαν φυσιολογικά, μιλούσαν. Έχουμε τρελαθεί όλοι εδώ, δεν το πιστεύουμε». Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2022/05/06/kavala.jpg,2022,5,6
https://www.athensvoice.gr/epikairotita/ellada/756445/gynaikoktonia-stin-kavala-aytos-einai-o-syzygoktonos-tin-epnixe-sto-farmakeio/,Γυναικοκτονία στην Καβάλα: Αυτός είναι ο συζυγοκτόνος - Την έπνιξε στο φαρμακείο,2022-05-06,12:55:00,Ελλαδα,Newsroom,"Η γυναικοκτονία στην Καβάλα, η 43χρονη φαρμακοποιός και ο 55χρονος συζυγοκτόνος. Πώς έγινε το έγκλημα στο φαρμακείο. Τι αναφέρουν μαρτυρίες.",Τι αναφέρουν μαρτυρίες - Η ανάρτηση από την υπάλληλο του φαρμακείου,"Στην Καβάλα συγκλονισμένη είναι η τοπική κοινωνία μετά τη γυναικοκτονία που σημειώθηκε στον οικισμό Πηγές του Δήμου Νέστου. Το άγριο έγκλημα συνέβη μέσα σε φαρμακείο που διατηρούσε το θύμα και αποκαλύφθηκε σήμερα Παρασκευή 6 Μαΐου 2022, τις πρώτες πρωινές ώρες. Νεκρή είναι μια 43χρονη φαρμακοποιός, την οποία στραγγάλισε ο σύζυγός της. Ο συζυγοκτόνος έχει συλληφθεί από τους αστυνομικούς και έχει ομολογήσει τη γυναικοκτονία. Πληροφορίες αναφέρουν ότι προσπάθησε να αυτοκτονήσει αφού στραγγάλισε τη σύζυγό του στην Καβάλα. Παραμένει φρουρούμενος στο νοσοκομείο, όπου μεταφέρθηκε μετά την απόπειρα αυτοκτονίας που επιχείρησε. Το ζευγάρι είχε καταγωγή από τον Αμυγδαλεώνα. Μαζί είχαν δύο ανήλικα παιδιά, ηλικίας 6 και 10 ετών, μαθητές Δημοτικού. Σύμφωνα με μαρτυρίες, το τελευταίο χρονικό διάστημα είχαν παρουσιαστεί προβλήματα στον γάμο τους. Η 43χρονη φαρμακοποιός είχε ζητήσει από τον σύζυγό της να χωρίσουν, εκείνος όμως δεν το δεχόταν. Μαρτυρίες αναφέρουν ότι ο 55χρονος συζυγοκτόνος τη ζήλευε.   Ο άνδρας που σκότωσε τη γυναίκα του στην Καβάλα, είναι 55 ετών. Πληροφορίες από τοπικά ΜΜΕ αναφέρουν ότι ο δράστης της γυναικοκτονίας δούλευε σε μεγάλη φαρμακευτική εταιρεία, ενώ στη συνέχεια εργαζόταν ως σύμβουλος ακινήτων (μεσίτης). Ο 55χρονος ήταν αυτός που ειδοποίησε την αστυνομία. Το τηλεφώνημα έγινε λίγο μετά τα μεσάνυχτα της Πέμπτης στον αξιωματικό υπηρεσίας του τοπικού τμήματος. Αστυνομικοί που έσπευσαν επιτόπου, τον βρήκαν μαζί με τη νεκρή σύζυγό του. Όπως διαπιστώθηκε, ο καθ' ομολογίαν δολοφόνος έφερε τραύματα από αιχμηρό αντικείμενο στα χέρια και στον λαιμό. Ο 55χρονος συζυγοκτόνος στην Καβάλα που σκότωσε την 43χρονη φαρμακοπειό © Facebook Η 43χρονη γυναίκα στην Καβάλα που δολοφονήθηκε από τον σύζυγό της © Facebook Στα social media υπάρχει ανάρτηση από την υπάλληλο του φαρμακείου στην Καβάλα, όπου σημειώθηκε η τρίτη γυναικοκτονία στην Ελλάδα μέσα στο 2022. «Το φαρμακείο στις Πηγές βάφτηκε κόκκινο… Τα παιδιά σου είναι και δικά μου παιδιά» γράφει μεταξύ άλλων η υπάλληλος, αναφερόμενη στην 43χρονη γυναίκα από την Καβάλα που δολοφονήθηκε από τον σύζυγό της. Και συνεχίζει: «Γιατί; Σε μια στιγμή να τελειώνουν όλα… Γιατί τόσος πόνος; Τα παιδάκια σου ακριβώς ίδια ηλικία με τα δικά μου. Ποιος να τα εξηγήσει το γιατί; Δεν υπάρχει. Μόνο πόνος. Τόσος πόνος.  Καλό παράδεισο Αίντα!!! Δεν πιστεύω αυτό που γράφω». «Το φαρμακείο στις Πηγές βάφτηκε κόκκινο …Τα παιδιά σου  είναι και δικά μου παιδιά.  Είναι τα παιδιά όλων μας που δεν έπρεπε να ορφανέψουν. ΤΌΣΟ ΆΔΙΚΑ. Καλό ταξίδι αγαπημένη …» καταλήγει η υπάλληλος του φαρμακείου για τη γυναικοκτονία στην Καβάλα.  Ο 55χρονος δράστης της δολοφονίας πήγε την Πέμπτη 5 Μαΐου 2022, το βράδυ, στο φαρμακείο που διατηρούσε η 43χρονη φαρμακοποιός στις Πηγές του Δήμου Νέστου στην Καβάλα. Υπήρξε έντονη διαφωνία και ο καθ' ομολογίαν δολοφόνος τη στραγγάλισε. Μετά τη γυναικοκτονία ο 55χρονος συζυγοκτόνος μετέφερε το πτώμα της γυναίκας του σε δώμα διπλανού κτίσματος, όπου και επιχείρησε να βάλει τέλος στη ζωή του. Η 43χρονη φαρμακοποιός που δολοφονήθηκε από τον άνδρα της στην Καβάλα © Facebook Το φαρμακείο στην Καβάλα όπου σημειώθηκε η νέα γυναικοκτονία © ΕΡΤ Τελικά, πήρε τηλέφωνο στην αστυνομία. Στα πρώτα του λόγια ο δράστης είπε στους αστυνομικούς για το έγκλημα. Νεότερες πληροφορίες για τη γυναικοκτονία στην Καβάλα αναφέρουν ότι ο καθ' ομολογίαν δράστης του εγκλήματος επιχείρησε να καλύψει τη δολοφονία, ισχυριζόμενος ότι η γυναίκα του δεν θα άνοιγε το φαρμακείο λόγω επαγγελματικών υποχρεώσεων. Την προανάκριση για τη γυναικοκτονία στην Καβάλα έχει αναλάβει η Αστυνομική Διεύθυνση του νομού. Τρίτη γυναικοκτονία στην Ελλάδα το 2022 - Ιωάννινα, Θεσσαλονίκη και Καβάλα Η 43χρονη φαρμακοποιός στην Καβάλα ήταν το τρίτο θύμα μέσα στο 2022. Πρόκειται για ένα ακόμη περιστατικό που αφορά στη βία κατά γυναικών. Υπενθυμίζεται ότι μια 69χρονη στα Ιωάννινα και μια 41χρονη στη Θεσσαλονίκη είχαν δολοφονηθεί τους προηγούμενες μήνες. Ειδικότερα, στη Θεσσαλονίκη 41χρονη πυροβολήθηκε από τον πρώην σύντροφό της και ξεψύχησε στο νοσοκομείο, όπου νοσηλευόταν με βαριά τραύματα. Στα Γιάννενα ένας 69χρονος ξυλοκόπησε μέχρι θανάτου τη σύζυγό του. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2022/05/06/gynaikoktonia-kavala-farmakopoios.jpg,2022,5,6
https://www.athensvoice.gr/epikairotita/ellada/756426/kavala-i-farmakopoios-poy-straggalise-o-syzygos-tis-triti-gynaikoktonia-2022/,Καβάλα: Η φαρμακοποιός που στραγγάλισε ο σύζυγός της - Τρίτη γυναικοκτονία το 2022,2022-05-06,10:34:00,Ελλαδα,Newsroom,"Η γυναικοκτονία στην Καβάλα, η 43χρονη φαρμακοποιός και ο συζυγοκτόνος. Τα νέα στοιχεία για το έγκλημα. Ομολόγησε τη δολοφονία ο 55χρονος δράστης.",Τι είπε στους αστυνομικούς ο δράστης - Πώς επιχείρησε να καλύψει το έγκλημα,"Η γυναικοκτονία στην Καβάλα αποκαλύφθηκε σήμερα Παρασκευή 6 Μαΐου 2022, τις πρώτες πρωινές ώρες. Θύμα είναι μια 43χρονη φαρμακοποιός και δράστης ο σύζυγός της, ηλικίας 55 ετών. O συζυγοκτόνος, σύμφωνα με τα πρώτα στοιχεία, στραγγάλισε τη σύζυγό του και αποπειράθηκε να αυτοκτονήσει. Μετά το άγριο έγκλημα στην Καβάλα ο δράστης τηλεφώνησε στην αστυνομία, αναφέροντας χαρακτηριστικά: «Έκανα κακό στη γυναίκα μου». Η νέα γυναικοκτονία στην Ελλάδα σημειώθηκε μέσα στο φαρμακείο του θύματος. Πληροφορίες από τοπικά ΜΜΕ αναφέρουν ότι ο 55χρονος πήγε την Πέμπτη 5 Μαΐου 2022, το βράδυ, στο φαρμακείο που διατηρούσε η 43χρονη φαρμακοποιός στις Πηγές του Δήμου Νέστου στην Καβάλα. Υπήρξε έντονη διαφωνία και ο καθ' ομολογίαν δολοφόνος τη στραγγάλισε. Μετά τη γυναικοκτονία ο 55χρονος συζυγοκτόνος μετέφερε το πτώμα της γυναίκας του σε δώμα διπλανού κτίσματος, όπου και επιχείρησε να βάλει τέλος στη ζωή του. Ειδικότερα, αποπειράθηκε να αυτοκτονήσει κόβοντας τις φλέβες στα χέρια και τον λαιμό του. Τελικά, πήρε τηλέφωνο στην αστυνομία. Στα πρώτα του λόγια ο δράστης είπε στους αστυνομικούς για το έγκλημα. Αστυνομικοί που έσπευσαν επί τόπου, προχώρησαν στη σύλληψή του. Η 43χρονη φαρμακοποιός που δολοφονήθηκε από τον άνδρα της στην Καβάλα © Facebook Ο συλληφθείς μεταφέρθηκε στο Γενικό Νοσοκομείο Καβάλας και σύμφωνα με τους γιατρούς «είναι εκτός κινδύνου». To ζευγάρι είχε καταγωγή από τον Αμυγδαλεώνα και σύμφωνα με τις πρώτες μαρτυρίες γειτόνων η γυναίκα είχε ζητήσει από τον σύζυγό της να χωρίσουν. Μαζί είχαν δύο ανήλικα παιδιά, ηλικίας 6 και 10 ετών, μαθητές Δημοτικού. Το τελευταίο χρονικό διάστημα η φαρμακοποιός και ο συζυγοκτόνος αντιμετώπιζαν προβλήματα στον γάμο τους και είχε ξεκινήσει η διαδικασία για την έκδοση διαζυγίου. Το φαρμακείο στην Καβάλα όπου σημειώθηκε η νέα γυναικοκτονία © ΕΡΤ Ένα λουλούδι και ένα αναμμένο φαναράκι έξω από το φαρμακείο στην Καβάλα © ΕΡΤ Δημοσίευμα στο kavalapost αναφέρει ο 55χρονος δράστης της γυναικοκτονίας στην Καβάλα ήταν ζηλιάρης.  Σημειώνεται ότι αυτή είναι η τρίτη γυναικοκτονία που διαπράττεται μέσα στο 2022. Μια 69χρονη στα Γιάννενα και μια 41χρονη στη Θεσσαλονίκη είχαν δολοφονηθεί τους προηγούμενες μήνες. Ειδικότερα, στη Θεσσαλονίκη 41χρονη πυροβολήθηκε από τον πρώην σύντροφό της και ξεψύχησε στο νοσοκομείο, όπου νοσηλευόταν με βαριά τραύματα. Στα Γιάννενα ένας 69χρονος ξυλοκόπησε μέχρι θανάτου τη σύζυγό του. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2022/05/06/kavala-gynaikoktonia.jpg,2022,5,6
https://www.athensvoice.gr/epikairotita/ellada/756406/gynaikoktonia-stin-kavala-ta-prota-logia-toy-drasti-stoys-astynomikoys/,Γυναικοκτονία στην Καβάλα: Τα πρώτα λόγια του δράστη στους αστυνομικούς,2022-05-06,09:31:00,Ελλαδα,Newsroom,Η γυναικοκτονία στην Καβάλα και τα νέα στοιχεία για το άγριο έγκλημα σε φαρμακείο. Τι είπε στους αστυνομικούς ο δράστης της δολοφονίας.,Προσπάθησε να καλύψει τα ίχνη του - Μέσα σε φαρμακείο το έγκλημα,"Η Καβάλα ήταν αυτήν τη φορά το μέρος όπου σημειώθηκε μία ακόμη γυναικοκτονία στην Ελλάδα. Στα χέρια της αστυνομίας βρίσκεται ένας 55χρονος, ο οποίος στραγγάλισε τη σύζυγό του και αποπειράθηκε να αυτοκτονήσει. Η νέα οικογενειακή τραγωδία εκτυλίχθηκε την Πέμπτη 5 Μαΐου 2022, το βράδυ, στις Πηγές του Δήμου Νέστου στην Καβάλα. Νεκρή είναι μια 43χρονη γυναίκα. Δημοσίευμα στο kavalaportal αναφέρει ότι η γυναικοκτονία σημειώθηκε μέσα στο φαρμακείο του θύματος. Ο 55χρονος ήταν αυτός που ειδοποίησε την αστυνομία. Στα πρώτα του λόγια στους αστυνομικούς είπε ότι είχε «κάνει κακό» στη γυναίκα του. Το τηλεφώνημα έγινε λίγο μετά τα μεσάνυχτα στον αξιωματικό υπηρεσίας του τοπικού τμήματος. «Έκανα κακό στη γυναίκα μου» ανέφερε χαρακτηριστικά ο καθ' ομολογίαν δολοφόνος. To ζευγάρι κατοικούσε στον Αμυγδαλεώνα Καβάλας και όπως αναφέρθηκε νωρίτερα η γυναίκα είχε φαρμακείο στις Πηγές Νέστου. Ο δράστης εργάζεται σε εισπρακτική εταιρεία. Νεότερες πληροφορίες για τη γυναικοκτονία στην Καβάλα αναφέρουν ότι ο καθ' ομολογίαν δράστης του εγκλήματος επιχείρησε να καλύψει τη δολοφονία, ισχυριζόμενος ότι η γυναίκα του δεν θα άνοιγε το φαρμακείο λόγω επαγγελματικών υποχρεώσεων. Μετά τη γυναικοκτονία ο 55χρονος επιχείρησε να αυτοκτονήσει, κόβοντας τις φλέβες του με αιχμηρό αντικείμενο. Μετά την απόπειρα αυτοκτονίας ειδοποίησε την αστυνομία. Αστυνομικοί έσπευσαν επιτόπου και αντίκρισαν τον δράστη και τη δολοφονημένη γυναίκα.  Το θύμα στις Πηγές του Δήμου Νέστου στην Καβάλα δεν έφερε εξωτερικές κακώσεις, γεγονός που οδηγεί στην εκτίμηση ότι δολοφονήθηκε διά στραγγαλισμού. Δημοσίευμα στο kavalapost αναφέρει ότι το ζευγάρι είχε δύο ανήλικα παιδιά, ηλικίας 10 και 6 ετών. Τα προβλήματα στον γάμο τους ήταν πολλά, καθώς -σύμφωνα πάντα με το ίδιο δημοσίευμα- ο δράστης ήταν ζηλιάρης. To ζευγάρι είχε καταγωγή από τον Αμυγδαλεώνα και σύμφωνα με τις πρώτες μαρτυρίες γειτόνων η γυναίκα είχε ζητήσει από τον σύζυγό της να χωρίσουν. Ο συζυγοκτόνος νοσηλεύεται φρουρούμενος στο Γενικό Νοσοκομείο Καβάλας. Το έργο της προανάκρισης για τη νέα γυναικοκτονία στην Ελλάδα βρίσκεται σε εξέλιξη. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2022/05/06/peripoliko_0.jpg,2022,5,6
https://www.athensvoice.gr/epikairotita/ellada/756380/gynaikoktonia-stin-kavala-straggalise-ti-syzygo-toy-kai-apopeirathike-na-aytoktonisei/,Γυναικοκτονία στην Καβάλα: Στραγγάλισε τη σύζυγό του και αποπειράθηκε να αυτοκτονήσει,2022-05-06,07:18:00,Ελλαδα,Newsroom,Γυναικοκτονία στην Καβάλα: Στραγγάλισε τη σύζυγό του και αποπειράθηκε να αυτοκτονήσει.,"Προσπάθησε να καλύψει το έγκλημα, όμως λίγη ώρα μετά ομολόγησε καλώντας ο ίδιος τις αρχές","Νέα γυναικοκτονία καταγράφηκε στην Καβάλα πριν από λίγες ώρες και συγκεκριμένα στις Πηγές του Δήμου Νέστου. 50χρονος άνδρας στραγγάλισε τη σύζυγό του και αποπειράθηκε να αυτοκτονήσει. Σύμφωνα με το kavalapost, ο άνδρας φέρεται να στραγγάλισε τη σύζυγό του και μετά κάλεσε την αστυνομία. Πληροφορίες αναφέρουν ότι το ζευγάρι είχε δύο παιδιά ηλικίας 10 και 6 ετών. Την ίδια ώρα, πληροφορίες του kavalaportal.gr αναφέρουν ότι η γυναικοκτονία καταγράφηκε το βράδυ της Πέμπτης (5/5) μέσα στο φαρμακείο στο οποίο εργαζόταν η γυναίκα. Ο 50χρονος δράστης φέρεται να ζήλευε παθολογικά τη σύζυγό του. Φέρεται ο δράστης να προσπάθησε να καλύψει τα ίχνη του προσποιούμενος ότι το φαρμακείο δεν θα ανοίξει λόγω επαγγελματικών υποχρεώσεων της γυναίκας του. Έπειτα προσπάθησε δίχως αποτέλεσμα να δώσει τέλος στη ζωή του. Ο δράστης αποφάσισε να παραδοθεί καλώντας στην Αστυνομία. Ο συζυγοκτόνος φέρεται να είπε στον αξιωματικό υπηρεσίας του τοπικού τμήματος όταν τηλεφώνησε: «Έκανα κακό στη γυναίκα μου». Οι αστυνομικοί τον βρήκαν στο φαρμακείο, με την 43χρονη γυναίκα νεκρή σε ένα ράντζο που υπήρχε στον χώρο. Ο θάνατός της χαρακτηρίζεται ασφυκτικός. Ο 50χρονος καθ' ομολογία δολοφόνος νοσηλεύεται στο Γενικό Νοσοκομείο Καβαλάς. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2020/12/01/peripoliko_kordela.jpg,2022,5,6
https://www.athensvoice.gr/politismos/750730/syzitisi-gia-tis-gynaikoktonies-sti-stegi-toy-idrymatos-onasi/,Γυναικοκτονίες στη Στέγη. Πόσο έτοιμοι είμαστε να το συζητήσουμε;,2022-03-22,15:18:00,Πολιτισμος,A.V. Team,Γυναικοκτονίες στο «Society Uncensored 02»: Πρεμιέρα στη σειρά ψηφιακών συζητήσεων της Στέγης με το φαινόμενο των γυναικοκτονιών και της έμφυλης βίας,Πού οφείλεται η έξαρση του φαινομένου τα τελευταία χρόνια και πόσο έτοιμη είναι η ελληνική κοινωνία να αποδεχτεί τον όρο «γυναικοκτονία»;,"«Αυτή η απώλεια δεν πρόκειται ποτέ να φύγει από το σπίτι μας, θα είναι πάντα ένα άδειο δωμάτιο, μία άδεια καρέκλα, θα είναι τα άδεια τα ρούχα της που είναι κρεμασμένα σε έναν καλόγερο». Η Ελένη στη Ρόδο, η Αγγελική στην Κέρκυρα, η Ερατώ στη Λέσβο, η Κωνσταντίνα στη Μακρινίτσα, η Καρολάιν στα Γλυκά Νερά, η Γαρυφαλλιά στη Φολέγανδρο, η Αννίσα στη Δάφνη, η Μόνικα στην Κυπαρισσία, η Δώρα στη Ρόδο, η Τζεβριέ στην Αλεξανδρούπολη και πολλές ακόμα γυναίκες δολοφονήθηκαν τα τελευταία χρόνια στην Ελλάδα επειδή ήταν γυναίκες. Οι γυναικοκτονίες δεν είναι κάτι που συμβαίνει μόνο τώρα. Είναι ένα κοινωνικοϊστορικό φαινόμενο που διατρέχει τους αιώνες. Ουσιαστικά, πρόκειται  για ανθρωποκτονίες γυναικών, κοριτσιών και θηλυκοτήτων λόγω του φύλου τους και οφείλεται στην πατριαρχική εξουσία, με την άσκηση κοινωνικού ελέγχου στα σώματα και στις επιθυμίες τους, αλλά και στην τιμωρία τους. Διαπράττονται από άνδρες με χαρακτηριστικά τοξικής αρρενωπότητας που θεωρούν ότι έχουν δικαίωμα ζωής και θανάτου πάνω στις γυναίκες και συνιστούν το απώτατο άκρο της έμφυλης βία. Είναι έτοιμη η ελληνική κοινωνία να αποδεχτεί τον όρο «γυναικοκτονία»; Πού οφείλεται η έξαρση του φαινομένου τα τελευταία χρόνια; Πώς μπορούμε να φανταστούμε μια επόμενη μέρα όπου κάθε γυναίκα και θηλυκότητα θα νιώθει ασφαλής – στο σπίτι, στην εργασία, στην κοινωνία;  Το «Society Uncensored 02» της Στέγης Ιδρύματος Ωνάση κάνει πρεμιέρα με ένα θέμα βαρύ, πολυδιάστατο και επιτακτικό, που διατρέχει αιώνες, αλλά πρώτη φορά οι ματιές είναι συλλογικά στραμμένες στο ζήτημα για να αντιμετωπιστεί. Μέσα από την εκπομπή που θα παρουσιαστεί στις 23 Μαρτίου στο YouTube, γυναίκες και θηλυκότητες θα καταθέσουν βιώματα και μαρτυρίες, θα παρουσιαστούν ποσοτικά και ποιοτικά δεδομένα από την Ελλάδα και άλλες χώρες, θα καταγραφούν οι ανεπάρκειες και οι κακές πρακτικές του μηχανισμού απόκρισης στην έμφυλη βία, θα δοθεί έμφαση στη διαθεματικότητα του ζητήματος με την ανάλυση των δομικών αιτών και τις κλιμακώσεις της κακοποίησης, καθώς και ο ρόλος που πρέπει να έχει η Πολιτεία και η κοινωνία στην αντιμετώπιση και πρόληψη των γυναικοκτονιών. Με τη συνδρομή οπτικοακουστικού υλικού, στοιχείων που συλλέχθηκαν από διεθνείς φορείς (Le Monde, Ευρωπαϊκό Παρατηρητήριο για τη Γυναικοκτονία) και γραφιστικών αποτυπώσεων, οι συμμετέχουσες και συμμετέχοντες μοιράζονται γνώσεις και απόψεις από τους χώρους της επιστήμης, του φεμινισμού, της παρέμβασης στο πεδίο, αλλά και της βιωματικής εμπειρίας. Η σειρά ψηφιακών συζητήσεων της Στέγης «Society Uncensored», δημιουργήθηκε για να ακουστεί μια πληθώρα «φωνών», με στόχο τη διάχυση διαφορετικών– και ενίοτε περιθωριοποιημένων ή αμφιλεγόμενων –απόψεων, τον προβληματισμό και την ευαισθητοποίηση απέναντι σε κυρίαρχα κοινωνικά θέματα, όπως αναδεικνύονται μέσα από την τρέχουσα επικαιρότητα, τις δημόσιες συζητήσεις στα κοινωνικά μέσα δικτύωσης και τα ΜΜΕ, αλλά και την καθημερινότητά μας Ξεκίνησε το 2020 ως μια πηγαία ανάγκη για συζήτηση χωρίς λογοκρισία για τα θέματα που απασχολούν την κοινωνία «εδώ και τώρα», σε τοπικό και παγκόσμιο επίπεδο. Με πάνω από 500.000 views στην πλατφόρμα του Onassis Channel στοYouTube, οι συζητήσεις προκάλεσαν σχόλια και αντιδράσεις, προβλημάτισαν και ευαισθητοποίησαν, άνοιξαν έναν γόνιμο διάλογο που συνεχίστηκε και συνεχίζεται στον φυσικό και στον ψηφιακό χώρο. Οι προβολές περιεχομένου των «Society Uncensored» συνολικά στα social media αγγίζουν τα 4 εκατομμύρια, ενώ τα σχόλια πλησιάζουν τα 15.000, αποδεικνύοντας για άλλη μια φορά ότι η Στέγη, πιστή στην αποστολή της, πυροδοτεί συζητήσεις. Το «Society Uncensored» συνεχίζει, εξελίσσεται και αλλάζει, εγκαινιάζοντας μια νέα σειρά συζητήσεων. Κεντρικός πυρήνας παραμένει το στρογγυλό τραπέζι, εκεί όπου άνθρωποι συναντιούνται για να συζητήσουν ανοιχτά και αδιαμεσολάβητα για όλα τα επίκαιρα και κρίσιμα ζητήματα της εποχής και της ελληνικής κοινωνίας. Φέτος, οι συζητήσεις πλαισιώνονται από οπτικοακουστικό υλικό, συνεντεύξεις, animation και στατιστικά στοιχεία που συλλέγονται από την ομάδα της Στέγης σε συνεργασία με διεθνείς φορείς. Οι συζητήσεις και οι συνεντεύξεις κινηματογραφούνται στο Onassis Ready, ένα βιομηχανικό κτίριο στην οδό Λεγάκη της περιοχής του Ρέντη, που έχει μεταμορφωθεί από το Ίδρυμα Ωνάση σε έναν χώρο για καλλιτεχνικό πειραματισμό και εξερεύνηση. ΙΝΦΟ
Γυναικοκτονίες – Online Πρεμιέρα 23.03.2022 στο Onassis Channel στο YouTube | 19:00 | Ίδρυμα Ωνάση Συμμετέχουν
Βαγγέλης Κοσμάτος, Ψυχολόγος-Gender Expert, Επιστημονικός Υπεύθυνος «Συμμαχίας των Φύλων»
Μαρία Λιάπη, Κοινωνιολόγος, Επιστημονικά Υπεύθυνη Κέντρου «Διοτίμα»
Άννα Ράζου, Ιατροδικαστής στο Γ.Ν.Α. Ασκληπιείο Βούλας, Γραμματέας της Ελληνικής Ιατροδικαστικής Εταιρείας
Αγγελική Σεραφείμ, Δικηγόρος στον Άρειο Πάγο, πρώην μέλος Δ.Σ. Δικηγορικού Συλλόγου Αθηνών
Κατερίνα Σεργίδου, Ερευνήτρια Σπουδών Φύλου και Φεμινισμού, πολιτική ακτιβίστρια
Μαρία Σιδηροπούλου, Ντοκιμαντερίστρια, Δημοσιογράφος

Εμφανίζονται
Χρύσα Κατσαρίνη, Stand-up Comedian
Νίνα Μαρία Πασχαλίδου, Σκηνοθέτρια, Παραγωγός
Θάλεια Πορτοκάλογλου, Υπεύθυνη του Ψυχοθεραπευτικού Προγράμματος στο «Δίκτυο Μέλισσα»
Γιασαμάν Χεϊνταρπούρ, Πολιτισμική Μεσολαβήτρια στο «Δίκτυο Μέλισσα»
Αλεξάνδρα Ψαράκου, μητέρα Γαρυφαλλιάς
Συντονίζει η Μαρία Λούκα, Σεναριογράφος, Δημοσιογράφος",https://www.athensvoice.gr/images/1074x600/3/jpg/sites/default/files/article/2022/03/22/onassis-stegi_society-unsensored_femicide_060_cpavlosfysakis1.jpg,2022,3,22
https://www.athensvoice.gr/epikairotita/ellada/748984/gynaikoktonia-xekina-kampania-gia-ti-nomiki-katohyrosi-toy-oroy/,Γυναικοκτονία: Ξεκινά καμπάνια για τη νομική κατοχύρωση του όρου,2022-03-08,18:57:00,Ελλαδα,Newsroom,Γυναικοκτονία: Καμπάνια και ψήφισμα για τη νομική αναγνώριση του όρου από το Strong Me,Πώς μπορείτε να υπογράψετε το ψήφισμα του Strong Me,"Καμπάνια για τη νομική κατοχύρωση του όρου «γυναικοκτονία» ξεκινά το Strong me, με αφορμή την Παγκόσμια Ημέρα της Γυναίκας. Σήμερα, 8 Μαρτίου, το Strong me και η Θεσσαλονίκη ενώνουν υπό την αιγίδα της Κεντρικής Ένωσης Δήμων Ελλάδος (ΚΕΔΕ), την Ελλάδα ενάντια στην έμφυλη βία, ξεκινώντας τη συλλογή υπογραφών για το ψήφισμά τους. Όπως αναφέρει το Strong Me στην επίσημη σελίδα του: «Με αφορμή την Παγκόσμια Ημέρα της Γυναίκας, παίρνουμε ξεκάθαρη θέση και λέμε τα πράγματα με το όνομά τους. Στην μνήμη των γυναικών που έχασαν τη ζωή τους επειδή ήταν γυναίκες, δημιουργούμε ένα μνημείο-γροθιά στο στομάχι, ένα μνημείο φόρος τιμής σε Εκείνες που δολοφονήθηκαν, σε Εκείνες που ως κοινωνία δεν καταφέραμε να σώσουμε. Το κίνημα Strong me, για την πρόληψη και την καταπολέμηση της έμφυλης βίας για πρώτη φορά στην Ελλάδα, δημιουργεί μια διαδραστική καμπάνια κατά των Γυναικοκτονιών, με στόχο την νομική αναγνώριση του όρου και την αλλαγή του νομικού πλαισίου».  Το Strong Me έχει προχωρήσει στην έκδοση ψηφίσματος και ήδη συγκεντρώνει υπογραφές για τη νομική αναγνώριση του όρου. Μπορείτε να διαβάσετε περισσότερα και να υπογράψετε εδώ. «Στην Ελλάδα μέσα σε 11 μήνες (το 2021) οι γυναικοκτονίες ανήλθαν σε 17.
 17 γυναίκες ΔΟΛΟΦΟΝΗΚΑΝ. Όλες από νυν ή πρώην συζύγους ή συντρόφους.

» Ο όρος γυναικοκτονία δεν είναι ένας απλός συνδυασμός λέξεων.
Περιγράφει μία πολύ συγκεκριμένη πράξη: μία δολοφονία που πραγματοποιείται με πολύ συγκεκριμένα κίνητρα και κριτήρια. Κάθε φορά που μια γυναίκα δολοφονείται επειδή είναι γυναίκα, γινόμαστε όλοι μάρτυρες της πιο ακραίας μορφής έμφυλης βίας.

» Ενός εγκλήματος που αποτελεί συνήθως την τελική πράξη σε μια σειρά μικρότερων πράξεων βίας κατά των γυναικών, που όλοι μας γνωρίζουμε και αναγνωρίζουμε.
Ενός εγκλήματος που είναι αναγκαίο να αναγνωρίσουμε και νομικά, για να αποτυπωθεί με όσο το δυνατόν περισσότερη σαφήνεια και να βρει άμεσα τη θέση του στον ποινικό κώδικα.
Ενός εγκλήματος που πρέπει να ειπωθεί με το όνομά του, για να πάρει τον δρόμο της δικαιοσύνης και να βρει την ποινή που του αξίζει», αναφέρει το ψήφισμα του Strong Me. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2022/03/08/gynaikoktonia.jpg,2022,3,8
https://www.athensvoice.gr/epikairotita/ellada/748299/gynaikoktonia-sti-thessaloniki-toy-eihe-kanei-asfalistika-metra/,Γυναικοκτονία στη Θεσσαλονίκη: Του είχε κάνει ασφαλιστικά μέτρα,2022-03-03,08:06:00,Ελλαδα,Newsroom,Γυναικοκτονία στη Θεσσαλονίκη: Η 41χρονη είχε κάνει στον δολοφόνο της ασφαλιστικά μέτρα - Πώς έγινε η δολοφονία - Τι έγραφε στα social media ο αυτόχειρας,Κατέληξε σήμερα η 41χρονη γυναίκα - Την είχε πυροβολήσει μέσα στο μαγαζί της ο πυγμάχος πρώην σύντροφός της,"Νέα γυναικοκτονία καταγράφηκε το βράδυ της Τετάρτης (2/3) στη Θεσσαλονίκη. Η 41χρονη γυναίκα πυροβολήθηκε από τον πρώην σύντροφό της μέσα στο κατάστημα που διατηρούσε και άφησε την τελευταία της πνοή λίγες ώρες αργότερα. Το θύμα είχε προχωρήσει σε ασφαλιστικά μέτρα κατά του δράστη πριν από έναν χρόνο. Μπροστά στον πυροβολισμό που δέχθηκε η μητέρα τους φέρεται να ήταν οι δύο κόρες της 41χρονης, η μία εκ των οποίων τραυματίστηκε και μεταφέρθηκε στο νοσοκομείο. Η 20χρονη διακομίστηκε στο νοσοκομείο, όπου παραμένει έχοντας ξεπεράσει τον κίνδυνο. Λίγο πριν από τις 8.00 το βράδυ της Τετάρτης (2/3), ο πρώην σύντροφός της 41χρονης Βίκυς, εισέβαλε στο κατάστημα ιδιοκτησίας της επί της οδού Παπάφη, την πυροβόλησε στην κοιλιακή χώρα και στη συνέχεια αυτοκτόνησε. Ο 41χρονος δράστης ήταν πυγμάχος και δημιουργούσε συχνά προβλήματα στην πρώην σύντροφό του. Όπως αποκάλυψε σήμερα (3/3) φίλη και δικηγόρος της 41χρονης Βίκυς, πριν από έναν χρόνο, τον Ιανουάριο του 2021, είχα προχωρήσει σε ασφαλιστικά μέτρα κατά του δράστη. Το ζευγάρι ήταν μαζί περίπου τρία χρόνια, ωστόσο μετά τον χωρισμό του ο πυγμάχος δεν σταμάτησε να ενοχλεί την Βίκυ. «Είχε στο μπουφάν του το όπλο, πέρασε όλους τους ανθρώπους. Φέρεται να την παρακολουθούσε. Είπαν ότι έφτασε στην κουζίνα. Έβγαλε την καραμπίνα, μπήκε η μεσαία κόρη μπροστά. Πυροβόλησε την Βίκυ εξ επαφής στην κοιλιακή χώρα και μετά αποχώρησε. Δεν μπορούσε να ξεκόψει. Ζούσε με το καθεστώς του φόβου. Είχε τρία παιδιά, προσπαθούσε να τα προστατεύσει. Όταν άκουσα για τον πυροβολισμό, ήταν η πρώτη μου σκέψη ότι ήταν εκείνος. Όταν έδειχνε τη διάθεση να χωρίσουν πάντα είχε φασαρίες», είπε η δικηγόρος της 41χρονης Βίκυς.  Σχεδόν μία ώρα πριν φτάσει επί της οδού Παπαφη 41, ο 41χρονος πυγμάχος, δράστης της νέας γυναικοκτονίας στη Θεσσαλονίκη και αυτόχειρας, έγραψε στο προσωπικό του λογαριασμό στο Facebook ότι δεν φοβάται τον θάνατο. «Όλο και πιο κοντά στον τελευταίο αγώνα το μόνο που δεν φοβήθηκα ποτέ μου είναι ο θάνατος δεν ξέρω εσείς τι κάνετε».  Για τη νέα γυναικοκτονία στη Θεσσαλονίκη, η Ελληνική Αστυνομία εξέδωσε την εξής ανακοίνωση: «Βραδινές ώρες χθες (02-03-2022) στην περιοχή της Τούμπας, 42χρονος ημεδαπός εισήλθε σε κατάστημα υγειονομικού ενδιαφέροντος, πυροβόλησε μία φορά με κυνηγετικό όπλο κατά 41χρονης ημεδαπής και στη συνέχεια αυτοπυροβολήθηκε με αποτέλεσμα το θανάσιμο τραυματισμό του. » Η 41χρονη μαζί με την 20χρονη κόρη της που βρισκόταν εντός του προαναφερόμενου χώρου παρελήφθησαν από σταθμό Ε.Κ.Α.Β. και μεταφέρθηκαν σε νοσοκομείο της Θεσσαλονίκης, όπου αργότερα η 41χρονη κατέληξε συνεπεία των τραυμάτων της. » Στο σημείο μετέβη συνεργείο της Υποδιεύθυνσης Εγκληματολογικών Ερευνών Βορείου Ελλάδος, για την εξερεύνηση του χώρου. » Προανάκριση διενεργεί το Τμήμα Εγκλημάτων κατά Ζωής και Προσωπικής Ελευθερίας της Διεύθυνσης Ασφάλειας Θεσσαλονίκης».  Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2022/03/03/dolofonia_thessaloniki.jpg,2022,3,3
https://www.athensvoice.gr/epikairotita/ellada/746852/gynaikoktonia-sta-giannena-ti-eipe-stin-omologia-toy-o-69hronos/,Γυναικοκτονία στα Γιάννενα: Τι είπε στην ομολογία του ο 69χρονος,2022-02-22,06:40:00,Ελλαδα,Newsroom,Γυναικοκτονία στα Γιάννενα: Η ομολογία του 69χρονου - Το τηλεφώνημα στη γειτόνισσα και όσα είπε όταν έφτασε το ΕΚΑΒ,Πώς προσπάθησε να κρύψει το έγκλημα,"Νέα στοιχεία έρχονται στο φως για τη νέα γυναικοκτονία που καταγράφηκε στα Γιάννενα το βράδυ της Κυριακής (20/2). Ο 69χρονος που ξυλοκόπησε μέχρι θανάτου την 79χρονη Αμερικανίδα σύζυγό του, αναμένεται να απολογηθεί την Πέμπτη (24/2). Ο 69χρονος στην ομολογία του στις αρχές είπε: «Καυγαδίσαμε όπως κάναμε κάθε φορά. Ναι την χτύπησα, αλλά δεν είχα σκοπό να τη σκοτώσω». Ο 69χρονος διώκεται για ανθρωποκτονία. Η 79χρονη Αμερικανίδα έπεσε νεκρή από τα χέρια του συζύγου της μέσα στο σπίτι τους, με τον ίδιο αρχικά να ισχυρίζεται ότι έπεσε και χτύπησε. Στην προσπάθειά του να καλύψει το έγκλημα, τηλεφώνησε σε γειτόνισσά τους και της ζήτησε να καλέσει ασθενοφόρο προκειμένου να έρθει να πάρει την 79χρονη. «Πάρε τηλέφωνο το ΕΚΑΒ. Πρέπει να έρθει γρήγορα ασθενοφόρο στο σπίτι. Η σύζυγος μου έπεσε και χτύπησε. Πάρε τώρα τηλέφωνο», φέρεται να της είπε ο δράστης. Όταν το ΕΚΑΒ έφτασε στο σημείο διαπιστώθηκε ότι κάτι δεν πήγαινε καλά και κλήθηκε η Αστυνομία. Άλλωστε, η γυναίκα έφερε μώλωπες στο κεφάλι και σε άλλα σημεία του σώματος της. «Λάβαμε μια κλήση να μεταβούμε σε μια οικία για μια γυναίκα που είχε κάποιο πρόβλημα φτάνοντας εκεί το ασθενοφόρο, οι διασώστες του ΕΚΑΒ μαζί με τον γιατρό του ΕΚΑΒ, είδαν ότι μια γυναίκα δεν ήταν εν ζωή. Ενημερώθηκε η αστυνομία και ο ιατροδικαστής οι οποίοι μετέβησαν στο σημείο και από εκεί και μετά ανέλαβαν αυτοί την υπόθεση. Εκεί έκρινε το πλήρωμα ότι κάτι περίεργο γινόταν και κάλεσαν την αστυνομία», δήλωσε στο Mega ο Θανάσης Παπαθωμάς, πρόεδρος του σωματείου ΕΚΑΒ Ιωαννίνων. Λίγο μετά τις 21:00 το βράδυ της Κυριακής (20/2) ενημερώθηκε από το ΕΚΑΒ η Αστυνομία για νεκρή γυναίκα σε σπίτι στην περιοχή του Γηροκομείου στα Γιάννενα. Οι Αστυνομικοί που μετέβησαν στο σημείο βρήκαν στο εσωτερικό του σπιτιού την 79χρονη γυναίκα χωρίς τις  αισθήσεις της και τον σύζυγό της, έναν 69χρονο. Η ηλικιωμένη γυναίκα Αμερικανίδα υπήκοος έφερε χτυπήματα στο πρόσωπο και στο σημείο κλήθηκε και ιατροδικαστής. Ο 69χρονος άνδρας παραδέχθηκε στις Αρχές, πως μετά τον διαπληκτισμό που είχε με τη σύζυγό του, τη χτύπησε χωρίς να έχει πρόθεση να τη σκοτώσει. Η σορός της γυναίκας μεταφέρθηκε στο νοσοκομείο ενώ φως στα ακριβή αίτια του θανάτου της αναμένεται να ρίξει η ιατροδικαστική εξέταση, τα αποτελέσματα της οποίας αναμένονται σήμερα Τρίτη (22/2). Όταν οι αξιωματικοί της Ασφάλειας Ιωαννίνων προσήγαγαν τον 69χρονο στην αστυνομικοί διεύθυνση εκείνος ομολόγησε τις πράξεις του. Η Αστυνομία στην ανακοίνωσή της για τη νέα γυναικοκτονία στα Γιάννενα αναφέρει: «Συνελήφθη ημεδαπός στα Ιωάννινα για ανθρωποκτονία Εισαγγελέα Πλημμελειοδικών Ιωαννίνων. Από αστυνομικούς της Υποδιεύθυνσης Ασφάλειας Ιωαννίνων συνελήφθη χθες (20-02-2022) αργά το βράδυ στα Ιωάννινα ημεδαπός, σε βάρος του οποίου σχηματίστηκε δικογραφία για ανθρωποκτονία. » Ειδικότερα, στο πλαίσιο διερεύνησης των συνθηκών θανάτου αλλοδαπής, που βρέθηκε νεκρή χθες το βράδυ σε διαμέρισμα της πόλης των Ιωαννίνων, όπου διέμενε με τον συλληφθέντα σύζυγό της, προέκυψε ότι προηγουμένως αυτός της είχε καταφέρει χτυπήματα ύστερα από μεταξύ τους οικογενειακό επεισόδιο, με αποτέλεσμα το θανάσιμο τραυματισμό της. » Ο συλληφθείς θα οδηγηθεί στον κ. Εισαγγελέα Πλημμελειοδικών Ιωαννίνων».  Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2020/09/15/dolofonia_peripoliko.jpg,2022,2,22
https://www.athensvoice.gr/epikairotita/ellada/746799/gynaikoktonia-sta-giannena-dioxi-gia-anthropoktonia-ston-69hrono/,Γυναικοκτονία στα Γιάννενα: Δίωξη για ανθρωποκτονία στον 69χρονο,2022-02-21,15:52:56,Ελλαδα,Newsroom,Γυναικοκτονία στα Γιάννενα: Δίωξη για ανθρωποκτονία στον 69χρονο - Κατηγορείται για τη δολοφονία της 79χρονης συζύγου του.,Ζήτησε και έλαβε προθεσμία προκειμένου να απολογηθεί,"Δίωξη για ανθρωποκτονία άσκησε ο Εισαγγελέας σε βάρος του 69χρονου που κατηγορείται για τη δολοφονία της 79χρονης συζύγου του. Ο 69χρονος παραπέμφθηκε στον Ανακριτή από όπου ζήτησε και έλαβε προθεσμία προκειμένου να απολογηθεί. Έτσι θα επιστρέψει στις ανακριτικές αρχές την ερχόμενη Πέμπτη. Ο ίδιος μέχρι στιγμής και σύμφωνα με πληροφορίες αρνείται ότι σκότωσε τη σύζυγό του. Ισχυρίζεται ότι είχε προηγηθεί καβγάς μεταξύ τους, τη χτύπησε, όμως δεν προκάλεσε τον θάνατό της. H 79χρονη Αμερικανίδα υπήκοος βρέθηκε νεκρή το βράδυ της Κυριακής όταν κλήθηκε στο διαμέρισμα ασθενοφόρο του ΕΚΑΒ. Οι διασώστες, διαπιστώνοντας το θάνατο της ηλικιωμένης και βλέποντας τους μώλωπες που έφερε, ενημέρωσαν την αστυνομία. Έτσι άρχισε να ξετυλίγεται το κουβάρι. Οι Αστυνομικοί της Ασφάλειας και του Εγκληματολογικού αξιολογώντας όλα τα στοιχεία που προέκυψαν από την έρευνά τους αλλά και τις εκτιμήσεις του Ιατροδικαστή, οδηγήθηκαν στη σύλληψη του 69χρονου. Το ζευγάρι δεν είχε απασχολήσει τις αρχές στο παρελθόν, ωστόσο φέρεται να είχαν συχνούς καβγάδες. Η γειτονιά είναι συγκλονισμένη από την εξέλιξη αυτή και ακόμη δυσκολεύονται να πιστέψουν όσα έγιναν και κυρίως τον τραγικό θάνατο της 79χρονης που είχε έρθει από την Αμερική. Γυναικοντονία στα Γιάννενα: Η ανακοίνωση της Αστυνομίας Η Αστυνομία στην ανακοίνωσή της για τη νέα γυναικοκτονία στα Γιάννενα αναφέρει: «Συνελήφθη ημεδαπός στα Ιωάννινα για ανθρωποκτονία Εισαγγελέα Πλημμελειοδικών Ιωαννίνων. Από αστυνομικούς της Υποδιεύθυνσης Ασφάλειας Ιωαννίνων συνελήφθη χθες (20-02-2022) αργά το βράδυ στα Ιωάννινα ημεδαπός, σε βάρος του οποίου σχηματίστηκε δικογραφία για ανθρωποκτονία. Ειδικότερα, στο πλαίσιο διερεύνησης των συνθηκών θανάτου αλλοδαπής, που βρέθηκε νεκρή χθες το βράδυ σε διαμέρισμα της πόλης των Ιωαννίνων, όπου διέμενε με τον συλληφθέντα σύζυγό της, προέκυψε ότι προηγουμένως αυτός της είχε καταφέρει χτυπήματα ύστερα από μεταξύ τους οικογενειακό επεισόδιο, με αποτέλεσμα το θανάσιμο τραυματισμό της». Πηγή: EpirusPost Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2022/02/21/peripoliko.jpg,2022,2,21
https://www.athensvoice.gr/epikairotita/ellada/746715/gynaikoktonia-sta-giannenaxylokopise-mehri-thanatoy-ti-syzygo-toy/,Γυναικοκτονία στα Γιάννενα:Ξυλοκόπησε μέχρι θανάτου τη σύζυγό του,2022-02-21,07:31:00,Ελλαδα,Newsroom,Γυναικοκτονία στα Γιάννενα: Σκότωσε τη σύζυγό του - Την ξυλοκόπησε μέχρι θανάτου - Τι είπε στις αρχές ο 69χρονος.,Τι υποστήριξε ο 69χρονος στους αστυνομικούς,"Νέα γυναικοκτονία καταγράφηκε το βράδυ της Κυριακής (20/2) στα Γιάννενα. Ένας 69χρονος ξυλοκόπησε μέχρι θανάτου τη 79χρονη Αμερικανίδα σύζυγό του. Σύμφωνα με τις έως τώρα πληροφορίες, μετά τις 21:00 το βραδύ της Κυριακής (20/2), το ΕΚΑΒ δέχθηκε μία κλήση για μεταφορά τραυματισμένης γυναίκας στο νοσοκομείο. Όταν έφτασε το ασθενοφόρο η γυναίκα ήταν νεκρή και ενημερώθηκε η αστυνομία. Ο θάνατός της χαρακτηρίστηκε αιφνίδιος, όμως ο ιατροδικαστής, ο οποίος έσπευσε στο σημείο, διαπίστωσε ότι είχε μώλωπες. Σύμφωνα με αστυνομικές πηγές, ο 69χρονος παραδέχτηκε πως έγινε ένας οικογενειακός καβγάς και την ξυλοκόπησε χωρίς να έχει πρόθεση να τη σκοτώσει. Με τη δικογραφία που σχηματίζεται σε βάρος του, σήμερα ο συλληφθείς θα οδηγηθεί στον εισαγγελέα. Η Αστυνομία στην ανακοίνωσή της για τη νέα γυναικοκτονία στα Γιάννενα αναφέρει: «Συνελήφθη ημεδαπός στα Ιωάννινα για ανθρωποκτονία Εισαγγελέα Πλημμελειοδικών Ιωαννίνων. Από αστυνομικούς της Υποδιεύθυνσης Ασφάλειας Ιωαννίνων συνελήφθη χθες (20-02-2022) αργά το βράδυ στα Ιωάννινα ημεδαπός, σε βάρος του οποίου σχηματίστηκε δικογραφία για ανθρωποκτονία. » Ειδικότερα, στο πλαίσιο διερεύνησης των συνθηκών θανάτου αλλοδαπής, που βρέθηκε νεκρή χθες το βράδυ σε διαμέρισμα της πόλης των Ιωαννίνων, όπου διέμενε με τον συλληφθέντα σύζυγό της, προέκυψε ότι προηγουμένως αυτός της είχε καταφέρει χτυπήματα ύστερα από μεταξύ τους οικογενειακό επεισόδιο, με αποτέλεσμα το θανάσιμο τραυματισμό της. » Ο συλληφθείς θα οδηγηθεί στον κ. Εισαγγελέα Πλημμελειοδικών Ιωαννίνων». Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2020/12/20/peripoliko.jpg,2022,2,21
https://www.athensvoice.gr/epikairotita/ellada/742706/apo-ton-movoro-ston-gynaikoktono/,Από τον «μοβόρο» στον «γυναικοκτόνο»,2022-01-19,15:49:00,Ελλαδα,Τέλης Σαμαντάς,Σκέψεις με αφορμή τη συζήτηση για τη χρήση ή μη του όρου «γυναικοκτονία».,Ή γιατί η χρήση ορισμένων εννοιών συμβάλλει στη διαμόρφωση πιο σύγχρονων κοινωνικών νοοτροπιών,"«Μοβόρο πάντοτε με λες, γιατί γελάω όταν κλαις…» άρχιζε κάποιος, πριν χρόνια, το τραγούδι και γύρω από το οικογενειακό ή φιλικό τραπέζι της εποχής το κέφι φούντωνε. Τα ποτήρια τσούγκριζαν, τα «εβίβα» δίναν και παίρναν και το τραγούδι συνεχιζόταν «…Τι όμορφη που είσαι όταν κλαις, το δάκρυ σαν διαμάντι αργοκυλάει. Αγάπη μου, τι όμορφα που κλαις, ακόμα λίγο κλάψε και σου πάει». Μπορεί βέβαια, αργότερα, στο σπίτι πια, κάποια από τις γυναίκες που συμμετείχε στο τσιμπούσι, που τραγουδούσε κι αυτή με την ψυχή της, να έκλαιγε στ’ αλήθεια. Μπορεί από κατηγόριες, μπορεί από βρισιές, μπορεί και από κάποιες «ξώφαλτσες»… Άλλωστε πολύ πιο σπάνια κλαίει κάποιος από τη χαρά του απ’ ό,τι από το ξύλο… Είμαστε στην εποχή της οικονομικής ανόδου, της έκρηξης της αστυφιλίας, της βίαιης μέχρι υστερίας προσπάθειας αστικοποίησης. Της εποχής που η «ενδοοικογενειακή βία» δεν υπάρχει καν ως έννοια, όπως άλλωστε δεν υπάρχει και η έννοια της «ενδοσχολικής βίας» − μια που λίγα χρόνια αργότερα θα ανακαλυφθεί πως και «Το ξύλο βγήκε απ’ τον Παράδεισο». Φυσικά ούτε την ενδοοικογενειακή βία προωθούσε το τραγούδι, ούτε την ενδοσχολική η ταινία. Απλά παραδείγματα είναι του πώς αντιλαμβάνεται μια κοινωνία, σε μια συγκεκριμένη εποχή, αυτές τις μορφές της βίας. Με ποιο τρόπο τις απωθεί και −πάνω απ’ όλα− πώς εντάσσει στο κοινωνικό σύνολο τη σχέση δράστη και θύματος, προσφέροντας δικαιολογητικά και αθωώνοντας ταυτοχρόνως τον ένοχο. Και για να προτρέξουμε: Δεν θεωρούμε πως πρέπει –όπως ίσως κάποιοι είναι ήδη έτοιμοι να διατρανώσουν, «επαναστατικώ δικαίω»− να απαγορευτεί το τραγούδι των Στέλιου Χρυσίνη και Χρήστου Κολοκοτρώνη (1953) ή η ταινία του Αλέκου Σακελλάριου (1959). Το αντίθετο: καλό είναι και να τραγουδιέται το πρώτο και να προβάλλεται το δεύτερο. Ακριβώς ως φαινόμενα μιας εποχής που τα κοινωνικά της πρότυπα και τα κοινωνικά αιτήματα βρίσκονταν πολύ πίσω από τη δική μας.  Προφανώς αφορμή για τις παραπάνω σκέψεις δίνει η συζήτηση για τη χρήση ή μη του όρου «γυναικοκτονία» − και για το αν καλύπτεται ή όχι από το γενικότερο όρο της «ανθρωποκτονίας». Μια συζήτηση που φυσικά δεν αφορά τη νομική αλλά την κοινωνική διάσταση του όρου. Και για να γίνουμε σαφέστεροι: Σε αντίθεση με τους τρόπους του τραγουδιού και της ταινίας, ο όρος «γυναικοκτονία» αποσύρει το πέπλο της κοινωνικής κάλυψης από τον ένοχο, τον καταδεικνύει, τον διαχωρίζει από τις άλλες σχετικές εγκληματικές πράξεις, του προσδίδει ένα επιπλέον κοινωνικό, αρνητικό, βάρος. Με λίγα λόγια, ο «γυναικοκτόνος» καταδικάζεται και στιγματίζεται κοινωνικά. Ο «μοβόρος» χάνει τον «αρρενωπό» χαρακτήρα του, μετατρέπεται στο δειλό που επιτίθεται στον αδύναμο κάνοντας χρήση της δύναμης του. Κι αυτό τον θέτει εκτός της ανοχής του κοινωνικού σώματος. Δεν μπορούμε να ξέρουμε αν η βία εναντίον των γυναικών ήταν περισσότερη ή λιγότερη την εποχή του τραγουδιού και της ταινίας απ’ ό,τι στην εποχή μας. Δεν υπάρχουν σχετικές στατιστικές από παλιότερες εποχές. Αυτό για το οποίο είμαστε σίγουροι είναι πως η κατάδειξη και η καταδίκη, ο κοινωνικός στιγματισμός και ο κοινωνικός αποκλεισμός των θυτών παίζουν σημαντικό ρόλο. Και σ’ αυτό η ανάδειξη και η χρήση κάποιων εννοιών –όπως η «γυναικοκτονία»− είναι αποτελεσματικότερες, μακροπρόθεσμα, από οποιεσδήποτε απαγορεύσεις έργων κάθε είδους και τύπου. (Κάτι που, παρεμπιπτόντως, ισχύει γενικότερα στο χώρο των ανθρωπίνων δικαιωμάτων και της καταπάτησης τους). Υπολογίζοντας πως ποτέ καμία απαγόρευση έργου τέχνης δεν έφερε τα ποθούμενα αποτελέσματα – ακριβώς το αντίθετο: συσπείρωνε γύρω του όλες τις αντιδραστικές νοοτροπίες, που το έκαναν σημαία τους. Όσο δε για τη νομική διάσταση του ζητήματος, ας έχουμε υπόψη μας πως στην ιστορία της ανθρωπότητας πολύ πριν τις νομικές παρεμβάσεις προηγήθηκαν οι αλλαγές των κοινωνικών νοοτροπιών. Γι' αυτό και πρέπει να υποστηρίζεται η χρήση της «γυναικοκτονίας». Ώστε κάποτε ο «μοβόρος» να αποτελεί στίγμα και όχι «παράσημο».",https://www.athensvoice.gr/images/1074x600/3/jpg/sites/default/files/article/2022/01/19/via-kata-gynaikon.jpg,2022,1,19
https://www.athensvoice.gr/epikairotita/ellada/741502/konstantinos-tzoymas-gia-gynaikoktonies-ekana-mayro-hioymor/,Κωνσταντίνος Τζούμας για γυναικοκτονίες: «Έκανα μαύρο χιούμορ»,2022-01-08,06:55:48,Ελλαδα,Newsroom,"Ο ηθοποιός Κωνσταντίνος Τζούμας απέδωσε σε «μαύρο χιούμορ» τη δήλωσή του σχετικά με τις γυναικοκτονίες στην Ελλάδα, η οποία πυροδότησε έντονες αντιδράσεις.",Κατακραυγή προκάλεσε το σχόλιο του γνωστού ηθοποιού,"Σε «μαύρο χιούμορ» απέδωσε ο ηθοποιός Κωνσταντίνος Τζούμας εκφράσεις του, σύμφωνα με τις οποίες, «οι γυναικοκτονίες στην Ελλάδα οφείλονται σε ένα βαθμό στη φλυαρία των γυναικών». «Μαύρο χιούμορ, έκανα μαύρο χιούμορ, όπως κάνω σε όλες τις περιπτώσεις. Είναι δυνατόν… πρέπει να ξέρεις πολύ λίγο τον Τζούμα…», υποστήριξε μιλώντας στο ραδιόφωνο του ΣΚΑΙ. «Το τελευταίο που θα περνούσε στο μυαλό κανενός για μένα είναι ότι είμαι μισογύνης. Έχω αναφερθεί σε ένα σωρό θέματα, me too, πολιτική ορθότητα, Εξάρχεια, και κολλήσανε σε αυτή τη φράση. Υπερβολικό το βρίσκω…», πρόσθεσε ο ηθοποιός. Στην επίμαχη δήλωσή του ο κ. Τζούμας ανέφερε: «Έχει ένα δίκιο ο Μητροπολίτης Κοζάνης όσον αφορά τις φλύαρες γυναίκες. Μιλάνε πολύ σε σημείο που εκνευρίζεσαι. Πιστεύω ότι οι γυναικοκτονίες στην Ελλάδα οφείλονται σε ένα βαθμό στη φλυαρία των γυναικών. Μιλάνε ακατάπαυστα. Θα μου πει τώρα, δεν μπορεί να γενικεύεις. Είναι αφόρητο πάντως». Τη δήλωση του Κωνσταντίνου Τζούμα επέκρινε και ο ραδιοφωνικός σταθμός «Εν Λευκώ 87.7», ο οποίος τοποθετήθηκε ως εξής: «Τα σχόλια του Κωνσταντίνου Τζούμα στην τηλεοπτική εκπομπή «Το Πρωινό», στον ΑΝΤ1, σε καμία περίπτωση δεν αντιπροσωπεύουν τις αξίες και τις απόψεις του σταθμού μας και των στελεχών του. Ζητάμε από τον κ. Τζούμα να ανακαλέσει τα λεγόμενά του». Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2022/01/08/konstantinos-tzoumas.jpg,2022,1,8
https://www.athensvoice.gr/epikairotita/athlitismos/739861/o-panaitolikos-eipe-ti-gynaikoktonia-me-onoma-tis-eikones/,Ο Παναιτωλικός είπε τη γυναικοκτονία με το όνομά της,2021-12-21,14:31:00,Αθλητισμος,Βασίλης Κορωναίος,Ο Παναιτωλικός και οι «Παρούσες» στέλνουν μήνυμα κατά της έμφυλης βίας: «Πες την με το όνομα της: Γυναικοκτονία».,Ισχυρό μήνυμα ενάντια στην έμφυλη βία,"To κοινωνικό του πρόσωπο έδειξε για ακόμα μία φορά ο Παναιτωλικός, στέλντοντας μήνυμα για τις γυναικοκτονίες που έχουν σοκάρει τη χώρα μας μέσα στο 2021 και έχουν φτάσει τις 17 τους τελευταίους 12 μήνες. Λίγο πριν την έναρξη της αναμέτρησης με τον Ατρόμητο, για την 15η αγωνιστική της Superleague, ο Παναιτωλικός μαζί με την ομάδα «Παρούσες» προσπάθησαν να ευαισθητοποιήσουν τους φιλάθλους και την κοινωνία, με το πανό: «Πες την με το όνομα της: Γυναικοκτονία», να κάνει τον γύρο του γηπέδου.  Οι παίκτες βγήκαν στον αγωνιστικό χώρο με φανέλες που έγραφαν «Ούτε μία λιγότερη», ενώ κρατούσαν πλακάτ που έγραφαν: «Του έθιξε τον ανδρισμό, απούσα», «Επειδή του είπε όχι, απούσα», «Επειδή τον χώρισε, απούσα». Κάθισαν στη σειρά για την καθιερωμένη διαδικασία με τον χαιρετισμό των ομάδων και προέταξαν τα μηνύματα που καταδίκαζαν τις γυναικοκτονίες και τους τρόπους που οι γυναίκες έχασαν τη ζωή τους. Τα μηνύματα των παικτών © EUROKINNISSI Σημειώνεται ότι το γήπεδο ήταν κατάμεστο από γυναίκες, αφού στο πλαίσιο της δράσης ήταν δωρεάν τα εισιτήρια για εκείνες που ήθελαν να δουν το ματς και φυσικά να δώσουν ακόμα πιο ιδιαίτερο χαρακτήρα στην όλη προσπάθεια. Όπως είχε αναφέρει η ανακοίνωση της ΠΑΕ επρόκειτο για μία «συμβολική δράση για τη γυναικοκτονία και την έμφυλη βία, σε μια προσπάθεια ευαισθητοποίησης των φιλάθλων και της κοινωνίας γενικότερα κατά των φαινομένων αυτών». Οι «Παρούσες» είναι μια ομάδα που δημιουργήθηκε το καλοκαίρι του 2021, ενώ έχει και σελίδα στο Facebook, όπου υπογραμμίζει πως «στόχος μας είναι να συμβάλλουμε και εμείς στην ευαισθητοποίηση και στην αφύπνιση του κοινωνικού συνόλου και να ενημερώσουμε στο μέτρο και στον βαθμό που μπορούμε για αυτό το μείζονος σημασίας ζήτημα όχι μόνο με λόγια, αλλά και με δράσεις».  Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/12/21/panaitwlikos-gunaikokonia.jpg,2021,12,21
https://www.athensvoice.gr/epikairotita/ellada/739601/astynomikoi-apetrepsan-gynaikoktonia-sti-thessaloniki/,Aστυνομικοί απέτρεψαν γυναικοκτονία στη Θεσσαλονίκη,2021-12-19,10:35:00,Ελλαδα,Newsroom,Αστυνομικοί στην Θεσσαλονίκη απέτρεψαν γυναικοκτονία αφού συνέλαβαν άνδρα ο οποίος προσπάθησε να βιάσει και να σκοτώσει τη σύζυγο του.,Ο δράστης αποπειράθηκε να βιάσει και να σκοτώσει τη σύζυγο του,"Συνελήφθη στη Θεσσαλονίκη ένας 39χρονος αλλοδαπός, ο οποίος επιτέθηκε και τραυμάτισε με αιχμηρό αντικείμενο την 38χρονη συγκάτοικό του και μητέρα του παιδιού τους, αφού αποπειράθηκε να τη βιάσει. Ένας εκ των αστυνομικών ο Μπάμπης Χαβενετίδης μιλώντας στην ΕΡΤ τόνισε μεταξύ άλλων ότι κλήθηκε η αστυνομία να ανταποκριθεί σε ένα περιστατικό ενδοοικογενειακής βίας σε ένα διαμέρισμα στο κέντρο της πόλης. Όπως είπε μαζί με έναν συνάδελφό του πήγαν στο διαμέρισμα από όπου ακούγονταν φωνές. «Χτυπούσαμε και καλούσαμε να βγει έξω το ζευγάρι το οποίο διαπιστώσαμε ότι μάλωνε όμως μας προέτρεπαν να φύγουμε τόσο ο δράστης όσο η παθούσα η οποία από ότι μάθαμε είχε το μαχαίρι στο λαιμό. Ο δράστης έλεγε ότι δεν επιθυμεί τη συνδρομή μας, αλλά μόνο τη συνδρομή του ΕΚΑΒ το οποίο ήταν στο σημείο. Παρ’ όλα αυτά εμείς αντιληφθήκαμε τη σοβαρότητα του περιστατικού κι ότι δεν έπρεπε να φύγουμε και συνεχίσαμε να τους καλούμε να βγουν έξω. Ο δράστης έλεγε ότι πρέπει να φύγουμε κι ότι θα μας σκοτώσει όλους. Επίσης, μας είπε ότι δεν έχει και έγγραφα παραμονής στη χώρα». Όπως είπε ο κ. Χαβενετίδης εκείνη τη στιγμή που ακούγαμε τον δράστη να λέει να αποχωρήσουμε ακούσαμε και κάποια κλάματα παιδιού κι εκεί ενημερώσαμε το κέντρο της Άμεσης Δράσης να έρθουν κι άλλοι σταθμοί όπως και ήρθαν κι αποφασίσαμε να εισέλθουμε εντός της οικίας όταν ακούσαμε και τη γυναίκα να ουρλιάζει. Μαζί με άλλους δυο συναδέλφους του από το τοπικό τμήμα έσπασαν την πόρτα «καθώς υπήρχε απειλή ζωής». «Ο δράστης μάλλον είχε αντιληφθεί ότι εμείς δεν θα κάνουμε πίσω όπως κι έγινε κι όταν εισήλθαμε στο διαμέρισμα ο δράστης ήταν πάνω από το θύμα και το χτυπούσε με το μαχαίρι στο λαιμό. Ήταν και ένα ανήλικο παιδί δίπλα. Τον καλέσαμε να παραδοθεί. Από εκεί και πέρα άφησε τη γυναίκα, ξεκίνησε να αυτοτραυματίζεται και προβήκαμε στην ακινητοποίησή του με τον ίδιο να αντιστέκεται σθεναρά ενώ προέταξε και μαχαίρι». Η ανακοίνωση της αστυνομίας: H άμεση κινητοποίηση και η αποφασιστικότητα αστυνομικών της Διεύθυνσης Άμεσης Δράσης Θεσσαλονίκης και του Αστυνομικού Τμήματος Λευκού Πύργου έπειτα από κλήση στο τηλεφωνικό κέντρο της Διεύθυνσης Άμεσης Δράσης Θεσσαλονίκης, οδήγησε στη σύλληψη 39χρονου αλλοδαπού, ο οποίος επιτέθηκε και τραυμάτισε με αιχμηρό αντικείμενο τη σύνοικό του – μητέρα του τέκνου τους. Σε βάρος του συλληφθέντα σχηματίσθηκε δικογραφία από το Τμήμα Ασφαλείας Λευκού Πύργου για απόπειρα ανθρωποκτονίας, απόπειρα βιασμού, βία κατά υπαλλήλων και δικαστικών προσώπων, απειλή, παράβαση Νόμου περί όπλων και Νόμου περί ενδοοικογενειακής βίας. Ειδικότερα, όπως προέκυψε από την αστυνομική έρευνα, ο συλληφθείς πρωινές ώρες χθες (18-12-2021) αποπειράθηκε να προβεί σε ασελγείς πράξεις σε βάρος της 38χρονης συνοίκου του τραυματίζοντας τη με αιχμηρό αντικείμενο. Κατά την άφιξη των αστυνομικών ο 39χρονος αρνήθηκε να ανοίξει την πόρτα της οικίας, ενώ παράλληλα η 38χρονη καλούσε σε βοήθεια. Ένεκα άμεσου κίνδυνου ζωής που διέτρεχε η παθούσα, οι προστρέξαντες αστυνομικοί εισήλθαν στην οικία, αντιλαμβανόμενοι τον 39χρονο να επιτίθεται με αιχμηρό αντικείμενο στη σύνοικό του, καταφέρνοντας άμεσα να τον απομακρύνουν από αυτήν. Ακολούθως, ο συλληφθείς αποπειράθηκε να αυτοτραυματιστεί με το αιχμηρό αντικείμενο και απείλησε έναν εκ των αστυνομικών, πλην όμως ακινητοποιήθηκε και συνελήφθη παρά τη σθεναρή αντίσταση που προέβαλε. Η 38χρονη μεταφέρθηκε σε νοσοκομείο της πόλης, όπου μετά την παροχή πρώτων βοηθειών αποχώρησε. Ο συλληφθείς με τη δικογραφία που σχηματίσθηκε θα οδηγηθεί στις αρμόδιες δικαστικές αρχές. Ο υπουργός Προστασίας του Πολίτη, Τάκης Θεοδωρικάκος, επικοινώνησε τηλεφωνικά με τον αρχιφύλακα Χρήστο Μωραΐτη τον οποίο συνεχάρη καθώς με την άμεση αντίδραση του ιδίου και της ομάδας του, σώθηκε η ζωή μιας 38χρονης γυναίκας στη Θεσσαλονίκη μετά την προσπάθεια του συζύγου της να τη σκοτώσει. «Σας αξίζει ένα μεγάλο μπράβο για τον επαγγελματισμό, την αποφασιστικότητα, την ψυχραιμία και την ανθρωπιά που επιδείξατε κατά τη διάρκεια της επιχείρησης. Δείξατε το καλύτερο πρόσωπο της Ελληνικής Αστυνομίας», είπε ο κ. Θεοδωρικάκος και δεσμεύτηκε ότι στο επόμενό του ταξίδι στη Θεσσαλονίκη, θα επισκεφτεί το Α.Τ. Λευκού Πύργου για να τούς συναντήσει και να τούς συγχαρεί και από κοντά. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις
 
ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ ",https://www.athensvoice.gr/images/1074x600/3/jpg/sites/default/files/article/2021/12/19/astynomia-1-1021x576-1-1021x576-1021x576-1.jpg,2021,12,19
https://www.athensvoice.gr/epikairotita/ellada/739523/ftanei-pia-sygkentrosi-mnimis-gia-tis-gynaikoktonies/,«Φτάνει πια»: Συγκέντρωση μνήμης για τις γυναικοκτονίες,2021-12-17,19:05:05,Ελλαδα,Ευτέρπη Μουζακίτη,Γυναικοκτονίες: Σύγκεντρωση μνήμης για τα 17 θύματα γυναικοκτονιών πραγματοποιήθηκε έξω από την Βουλή.,Παρούσα και η μητέρα της Γαρυφαλλιάς που δολοφονήθηκε στην Φολέγανδρο,"Με κεντρικό σύνθημα «Φτάνει πια, καμία άλλη Γυναικοκτονία», σε κλίμα συγκίνησης και παράλληλα οργής, πραγματοποιήθηκε συγκέντρωση μνήμης για τα 17 θύματα γυναικοκτονιων από την αρχή του 2021 πραγματοποιείται αυτή την ώρα στο Σύνταγμα έξω από την Βουλή, το απόγευμα της Παρασκευής. «Βρισκόμαστε εδώ μπροστά στη Βουλή προκειμένου να ζητήσουμε τα ισόβια να είναι ισόβια και να αναγνωριστεί ο όρος γυναικοκτονία» ανέφερε σε δηλώσεις της η μητέρα της Γαρυφαλλιάς. «16 + 1 γυναίκες δεν είναι πια μαζί μας, δε θα δουν ξανά το φως του ήλιου, δε θα χαρούν τη ζωή, τα παιδιά τους, όσες και όσους αγάπησαν, γιατί η πατριαρχία οπλίζει το χέρι των υποτιθέμενων συντρόφων.",https://www.athensvoice.gr/images/1074x600/3/jpg/sites/default/files/article/2021/12/17/gynaikoktonies-sygkentrosi-voyli-kentriki.jpg,2021,12,17
https://www.athensvoice.gr/epikairotita/ellada/739103/gynaikoktonia-sti-thessaloniki-ston-eisaggelea-simera-o-drastis/,Γυναικοκτονία στη Θεσσαλονίκη: Στον εισαγγελέα σήμερα ο δράστης,2021-12-15,06:08:00,Ελλαδα,Newsroom,Στον εισαγγελέα οδηγείται σήμερα ο 56χρονος δράστης της δολοφονίας της εν διαστάσει γυναίκας του στη Νέα Μάδυτο Θεσσαλονίκης.,Πρόκειται για την 17η γυναικοκτονία στη χώρα,"Ο 56χρονος, ο οποίος ομολόγησε τη δολοφονία της εν διαστάσει συζύγου του σε ζαχαροπλαστείο στη Νέα Μάδυτο Θεσσαλονίκης θα παρουσιαστεί σήμερα ενώπιον του εισαγγελέα Πρωτοδικών. Το συμβάν έλαβε χώρα προχθές, Δευτέρα 13 Δεκεμβρίου, όταν η γυναίκα είχε πάει να προμηθευτεί ψωμί από τοπικό ζαχαροπλαστείο και δέχθηκε τα πυρά του 56χρονου. Μεταφέρθηκε στο Κέντρο Υγείας και στη συνέχεια στο Ιπποκράτειο, αλλά δεν μπόρεσε να κρατηθεί στη ζωή. Οι αρχικές πληροφορίες ανέφεραν πως δράστης ήταν μία γυναίκα και δη η πεθερά της θανούσης, ωστόσο χθες ανετράπησαν όλα όταν ομολόγησε τη δολοφονίας ο εν διαστάσει σύζυγός της. Μετά από έρευνα των Αρχών, προέκυψε πως ο 56χρονος κατά τη διάρκεια της επίθεσης ήταν καλυμμένος με μακρύ πανωφόρι και κουκούλα, γεγονός που είχε μπερδέψει τους μάρτυρες. Το μεσημέρι της Τρίτης εντοπίστηκε σε οικισμό στην περιοχή των Διαβατών και συνελήφθη, ενώ υπέδειξε στους αστυνομικούς πού είχε κρύψει το όπλο. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/12/15/zaxaroplasteio_pirovolismos.jpg,2021,12,15
https://www.athensvoice.gr/epikairotita/ellada/738982/gynaikoktonia-stin-alexandroypoli-simera-i-kideia-tis-29hronis/,Γυναικοκτονία στην Αλεξανδρούπολη: Σήμερα η κηδεία της 29χρονης,2021-12-14,09:26:00,Ελλαδα,Newsroom,"Σήμερα η κηδεία της 29χρονης, η οποία έχασε τη ζωή της ύστερα από τον ξυλοδαρμό από τον σύζυγό της.",Ξυλοκοπήθηκε μέχρι θανάτου από τον σύζυγό της,"Σήμερα, Τρίτη 14 Δεκεμβρίου 2021, είναι το τελευταίο «αντίο» στην 29χρονη, η οποία έπεσε θύμα θανάσιμου ξυλοδαρμού από τον σύζυγό της στην Αλεξανδρούπολη. Συγγενείς και φίλοι θα αποχαιρετήσουν τη μητέρα τριών παιδιών, η οποία άφησε την τελευταία της πνοή την περασμένη εβδομάδα ύστερα από κάποιες ημέρες νοσηλείας. Σύμφωνα με τα όσα προέκυψαν από την ιατροδικαστική εξέταση, το θύμα έφερε χτυπήματα τα οποία είχαν προκληθεί με μεγάλη δύναμη. Τη μεταμέλειά του για τον ξυλοδαρμό που οδήγησε στον θάνατο την 29χρονη σύζυγό του και μητέρα των τριών ανήλικων παιδιών τους, εξέφρασε ο 31χρονος συζυγοκτόνος κατά την έξοδό του από τα δικαστήρια Αλεξανδρούπολης, με τη φράση «ζητάω συγγνώμη». Νωρίτερα, κατά τη διάρκεια της απολογίας του ενώπιον του ανακριτή, ζήτησε την επιβολή της τιμωρίας που του αξίζει και όχι επιείκεια. Για τον 31χρονο αποφασίστηκε η προφυλάκιση έως τον προσδιορισμό δικασίμου, με την κατηγορία της ανθρωποκτονίας εκ προθέσεως, δήλωσε η συνήγορος υπεράσπισής του, Ίλια Μαρινάκη, μετά το τέλος της σημερινής απολογίας ενώπιον του ανακριτή. «Ο κατηγορούμενος απολογήθηκε και ομολόγησε την πράξη του. Είπε βέβαια ότι δεν επεδίωκε το αποτέλεσμα του θανάτου το οποίο τελικώς επήλθε. Ομολόγησε όμως ακριβώς τι έκανε, είπε ότι αποβραδίς είχε καταναλώσει ποσότητα αλκοόλ, ότι κάνει χρήση κάνναβης συστηματικά και ότι δεν κατάλαβε πως το έκανε, αλλά το έκανε. Δεν ζήτησε την επιείκεια του προέδρου, είπε ότι «θέλω να τιμωρηθώ όπως μου αξίζει», δήλωσε χαρακτηριστικά η κ. Μαρινάκη. Τέλος, η δικηγόρος του κατηγορουμένου επανέλαβε ότι μετά το περιστατικό του ξυλοδαρμού, ο ίδιος κάλεσε ασθενοφόρο παρά τις αντιρρήσεις της συζύγου του η οποία, όπως είπε, δεν ήθελε να πάει στο νοσοκομείο, ενώ μετά τη διακομιδή της τόσο ο ίδιος όσο και ακόμη 14 άτομα στα οποία απευθύνθηκε έδωσαν αίμα για τις ανάγκες των χειρουργείων στα οποία υπεβλήθη, λόγω των σοβαρών τραυμάτων που έφερε. Ο 31χρονος, στην κατάθεσή του στις Αρχές, ομολόγησε ότι χτύπησε τη σύζυγό του, περιγράφοντας τα όσα εκτυλίχθηκαν μέσα στο σπίτι. «Δεν ήθελα να την σκοτώσω. Γύρισα ξημερώματα στο σπίτι μεθυσμένος και κοιμήθηκα στον καναπέ. Στις 10 το πρωί με ξύπνησε και αρχίσαμε να μαλώνουμε. Και πάνω στην φασαρία τη χτύπησα. Έφυγα και όταν γύρισα ξανά στο σπίτι στις 2 το μεσημέρι, είδα στο κεφάλι της μώλωπα και μου είπε ότι έπεσε από την σκάλα και ότι είχε τάση για εμετό. Ειδοποίησα το ΕΚΑΒ, ήρθαν να την πάρουν και δεν ήθελε να πάει στο νοσοκομείο. Τελικά, φύγαμε για το νοσοκομείο» ισχυρίστηκε ο συζυγοκτόνος, σύμφωνα με τον Alpha. Πρόκειται για τη 16η γυναικοκτονία στην Ελλάδα μέσα στο 2021. Σημειώθηκε λίγα 24ωρα μετά τη γυναικοκτονία στη Λακωνία, όπου ένας 40χρονος έπνιξε με τα χέρια του την 36χρονη σύζυγό του.",https://www.athensvoice.gr/images/1074x600/3/jpg/sites/default/files/article/2020/04/01/ekklisia.jpg,2021,12,14
https://www.athensvoice.gr/epikairotita/ellada/739088/gynaikoktonia-se-zaharoplasteio-omologise-o-en-diastasei-syzygos/,Γυναικοκτονία σε ζαχαροπλαστείο: Ομολόγησε ο εν διαστάσει σύζυγος,2021-12-14,19:38:50,Ελλαδα,Newsroom,Γυναικοκτονία σε ζαχαροπλαστείο στη Θεσσαλονίκη: Ομολόγησε τη δολοφονία της 55χρονης ο εν διαστάσει σύζυγός της.,Στον Εισαγγελέα θα οδηγηθεί αύριο ο 56χρονος,"Στον Εισαγγελέα Πρωτοδικών θα οδηγηθεί αύριο ο 56χρονος ο οποίος συνελήφθη για τη δολοφονία της 55χρονης εν διαστάσει συζύγου του, χθες, στη Νέα Μάδυτο Θεσσαλονίκης. Όπως προέκυψε από την αστυνομική έρευνα, ο δράστης, καλυμμένος με μακρύ πανωφόρι και κουκούλα, μπήκε σε ζαχαροπλαστείο στη Νέα Μάδυτο και με χρήση κυνηγετικής καραμπίνας, τραυμάτισε θανάσιμα την 55χρονη γυναίκα. Η 55χρονη μεταφέρθηκε αρχικά στο τοπικό Κέντρο Υγείας και στη συνέχεια στο «Ιπποκράτειο» Νοσοκομείο, όπου διαπιστώθηκε ο θάνατός της. Ο 56χρονος, ο οποίος ομολόγησε την πράξη του, εντοπίστηκε το μεσημέρι σε οικισμό στην περιοχή των Διαβατών, ενώ υπέδειξε, στους αστυνομικούς, σημείο στο Καλοχώρι όπου είχε κρύψει το όπλο. Η ανακοίνωση της ΕΛΑΣ επιβεβαιώνει τις πληροφορίες που ήθελαν ως δράστη του εγκλήματος τον 56χρονο εν διαστάσει σύζυγο του θύματος. Ο άνδρας συνελήφθη και σύμφωνα με τη σχετική ανακοίνωση, ομολόγησε την πράξη του. «Οι άμεσες ενέργειες αστυνομικών του Τμήματος Εγκλημάτων κατά Ζωής και Προσωπικής Ελευθερίας της Διεύθυνσης Ασφάλειας Θεσσαλονίκης σε συνεργασία με αστυνομικούς του Τμήματος Εγκλημάτων κατά Ιδιοκτησίας και του Τμήματος Πρόληψης – Καταστολής της Εγκληματικότητας, οδήγησαν στην εξιχνίαση ανθρωποκτονίας σε βάρος 55χρονης ημεδαπής, που έλαβε χώρα πρωινές ώρες χθες (14-12-2021), στην περιοχή της Νέας Μαδύτου.

Ταυτοποιήθηκε ως δράστης και συνελήφθη ο 56χρονος ημεδαπός εν διαστάσει σύζυγός του θύματος, ο οποίος και ομολόγησε την πράξη του.

Εντοπίστηκε μεσημβρινές ώρες σήμερα (14-12-2021) σε οικισμό στην ευρύτερη περιοχή των Διαβατών, ενώ υπέδειξε σημείο σε αγροτική περιοχή του Καλοχωρίου, όπου είχε κρύψει επιμελώς το μέσο τέλεσης του εγκλήματος.

Όπως προέκυψε από την αστυνομική έρευνα, ο δράστης, καλυμμένος με μακρύ πανωφόρι και κουκούλα, εισήλθε σε κατάστημα υγειονομικού ενδιαφέροντος της Νέας Μαδύτου και με χρήση κυνηγετικής καραμπίνας, τραυμάτισε την 55χρονη γυναίκα, η οποία μεταφέρθηκε αρχικά στο τοπικό Κέντρο Υγείας και στη συνέχεια σε Νοσοκομείο της πόλης, όπου διαπιστώθηκε ο θάνατός της.

Ο συλληφθείς θα οδηγηθεί στον αρμόδιο Εισαγγελέα». Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/12/14/dias.jpg,2021,12,14
https://www.athensvoice.gr/epikairotita/ellada/738894/gynaikoktonia-stin-alexandroypoli-metaniomenos-dilonei-o-drastis/,Γυναικοκτονία στην Αλεξανδρούπολη: Μετανιωμένος δηλώνει ο δράστης,2021-12-13,14:17:00,Ελλαδα,Newsroom,Ζητά συγγνώμη ο συζυγοκτόνος της Αλεξανδρούπολης. Τι ισχυρίστηκε στην απολογία του.,"«Ζητάω συγγνώμη, θέλω να τιμωρηθώ όπως μου αξίζει»","Τη μεταμέλειά του για τον ξυλοδαρμό που οδήγησε στον θάνατο την 29χρονη σύζυγό του και μητέρα των τριών ανήλικων παιδιών τους, εξέφρασε ο 31χρονος συζυγοκτόνος κατά την έξοδό του από τα δικαστήρια Αλεξανδρούπολης, με τη φράση «ζητάω συγγνώμη». Νωρίτερα, κατά τη διάρκεια της απολογίας του ενώπιον του ανακριτή, ζήτησε την επιβολή της τιμωρίας που του αξίζει και όχι επιείκεια. Για τον 31χρονο αποφασίστηκε η προφυλάκιση έως τον προσδιορισμό δικασίμου, με την κατηγορία της ανθρωποκτονίας εκ προθέσεως, δήλωσε η συνήγορος υπεράσπισής του, Ίλια Μαρινάκη, μετά το τέλος της σημερινής απολογίας ενώπιον του ανακριτή. «Ο κατηγορούμενος απολογήθηκε και ομολόγησε την πράξη του. Είπε βέβαια ότι δεν επεδίωκε το αποτέλεσμα του θανάτου το οποίο τελικώς επήλθε. Ομολόγησε όμως ακριβώς τι έκανε, είπε ότι αποβραδίς είχε καταναλώσει ποσότητα αλκοόλ, ότι κάνει χρήση κάνναβης συστηματικά και ότι δεν κατάλαβε πως το έκανε, αλλά το έκανε. Δεν ζήτησε την επιείκεια του προέδρου, είπε ότι «θέλω να τιμωρηθώ όπως μου αξίζει», δήλωσε χαρακτηριστικά η κ. Μαρινάκη. Τέλος, η δικηγόρος του κατηγορουμένου επανέλαβε ότι μετά το περιστατικό του ξυλοδαρμού, ο ίδιος κάλεσε ασθενοφόρο παρά τις αντιρρήσεις της συζύγου του η οποία, όπως είπε, δεν ήθελε να πάει στο νοσοκομείο, ενώ μετά τη διακομιδή της τόσο ο ίδιος όσο και ακόμη 14 άτομα στα οποία απευθύνθηκε έδωσαν αίμα για τις ανάγκες των χειρουργείων στα οποία υπεβλήθη, λόγω των σοβαρών τραυμάτων που έφερε. Ο 31χρονος, στην κατάθεσή του στις Αρχές, ομολόγησε ότι χτύπησε τη σύζυγό του, περιγράφοντας τα όσα εκτυλίχθηκαν μέσα στο σπίτι. «Δεν ήθελα να την σκοτώσω. Γύρισα ξημερώματα στο σπίτι μεθυσμένος και κοιμήθηκα στον καναπέ. Στις 10 το πρωί με ξύπνησε και αρχίσαμε να μαλώνουμε. Και πάνω στην φασαρία τη χτύπησα. Έφυγα και όταν γύρισα ξανά στο σπίτι στις 2 το μεσημέρι, είδα στο κεφάλι της μώλωπα και μου είπε ότι έπεσε από την σκάλα και ότι είχε τάση για εμετό. Ειδοποίησα το ΕΚΑΒ, ήρθαν να την πάρουν και δεν ήθελε να πάει στο νοσοκομείο. Τελικά, φύγαμε για το νοσοκομείο» ισχυρίστηκε ο συζυγοκτόνος, σύμφωνα με τον Alpha. Πρόκειται για τη 16η γυναικοκτονία στην Ελλάδα μέσα στο 2021. Σημειώθηκε λίγα 24ωρα μετά τη γυναικοκτονία στη Λακωνία, όπου ένας 40χρονος έπνιξε με τα χέρια του την 36χρονη σύζυγό του.",https://www.athensvoice.gr/images/1074x600/3/jpg/sites/default/files/article/2021/12/13/dghsfyvdias.jpg,2021,12,13
https://www.athensvoice.gr/epikairotita/ellada/738644/gynaikoktonia-stin-alexandroypoli-ti-ishyristike-o-syzygoktonos/,Γυναικοκτονία στην Αλεξανδρούπολη: Τι ισχυρίστηκε ο συζυγοκτόνος,2021-12-10,19:02:00,Ελλαδα,Newsroom,"Για τη γυναικοκτονία στην Αλεξανδρούπολη ασκήθηκε ποινική δίωξη στον συζυγοκτόνο, ο οποίος ξυλοκόπησε μέχρι θανάτου την 29χρονη γυναίκα του.",Του ασκήθηκε ποινική δίωξη για ανθρωποκτονία από πρόθεση,"Στην Αλεξανδρούπολη η νέα γυναικοκτονία έχει συγκλονίσει την τοπική κοινωνία. Όπως έγινε γνωστό, ο εισαγγελέας άσκησε ποινική δίωξη για ανθρωποκτονία από πρόθεση στον 30χρονο συζυγοκτόνο, ο οποίος ξυλοκόπησε μέχρι θανάτου την 29χρονη γυναίκα του. Ο 30χρονος ζήτησε και έλαβε προθεσμία να απολογηθεί τη Δευτέρα 13 Δεκεμβρίου 2021, όταν και θα οδηγηθεί ενώπιον του ανακριτή. Η 29χρονη που άφησε την τελευταία της πνοή μετά τον άγριο ξυλοδαρμό της από τον σύζυγό της στην Αλεξανδρούπολη, ήταν μητέρα τριών παιδιών. Νοσηλευόταν στο νοσοκομείο της πόλης από τις 5 Δεκεμβρίου 2021. Κατέληξε στα βαριά της τραύματα την Πέμπτη 9 Δεκεμβρίου 2021, το βράδυ. Θύμα ενδοοικογενειακής βίας υπέστη ρήξη ήπατος και σπλήνας. Σύμφωνα με τα στοιχεία που παραχώρησε στο ΑΠΕ-ΜΠΕ η διοίκηση του νοσηλευτικού ιδρύματος, η 29χρονη από την Αλεξανδρούπολη μεταφέρθηκε την περασμένη Κυριακή από τον σύζυγό της στο Τμήμα Επειγόντων Περιστατικών. Ο 30χρονος που την ξυλοκόπησε, είπε ότι έπεσε από σκάλα, στην προσπάθειά του να δικαιολογήσει τα τραύματα της συζύγου του. Λόγω της σοβαρότητας των τραυμάτων της η νεαρή γυναίκα, η οποία είχε προσβληθεί και από κορωνοϊό, υπεβλήθη συνολικά σε τέσσερα χειρουργεία και νοσηλεύτηκε στη Μονάδα Εντατικής Θεραπείας Covid, όπου και άφησε την τελευταία της πνοή. Ο 30χρονος, στην κατάθεσή του στις Αρχές, ομολόγησε ότι χτύπησε τη σύζυγό του, περιγράφοντας τα όσα εκτυλίχθηκαν μέσα στο σπίτι. «Δεν ήθελα να την σκοτώσω. Γύρισα ξημερώματα στο σπίτι μεθυσμένος και κοιμήθηκα στον καναπέ. Στις 10 το πρωί με ξύπνησε και αρχίσαμε να μαλώνουμε. Και πάνω στην φασαρία τη χτύπησα. Έφυγα και όταν γύρισα ξανά στο σπίτι στις 2 το μεσημέρι, είδα στο κεφάλι της μώλωπα και μου είπε ότι έπεσε από την σκάλα και ότι είχε τάση για εμετό. Ειδοποίησα το ΕΚΑΒ, ήρθαν να την πάρουν και δεν ήθελε να πάει στο νοσοκομείο. Τελικά, φύγαμε για το νοσοκομείο» ισχυρίστηκε ο συζυγοκτόνος, σύμφωνα με τον Alpha. Η 29χρονη στην Αλεξανδρούπολη που ξυλοκοπήθηκε μέχρι θανάτου από τον σύζυγό της (στο κέντρο της φωτογραφίας) © Alpha Πρόκειται για τη 16η γυναικοκτονία στην Ελλάδα μέσα στο 2021. Σημειώθηκε λίγα 24ωρα μετά τη γυναικοκτονία στη Λακωνία, όπου ένας 40χρονος έπνιξε με τα χέρια του την 36χρονη σύζυγό του.  Ο συζυγοκτόνος κακοποιούσε σχεδόν καθημερινά την 29χρονη σύζυγό του και μητέρα των τριών παιδιών τους. Αυτό δήλωσε συγγενικό πρόσωπο του θύματος. Δημοσίευμα στο voria.gr αναφέρει ότι ο 30χρονος έκανε συστηματικά χρήση ναρκωτικών ουσιών, ήταν ιδιαίτερα ευέξαπτος και χτυπούσε πολλές φορές την 29χρονη. Προσπαθούσε να την αποκόψει από την οικογένεια της, ακόμη και από την ίδια της, τη μητέρα, προκειμένου να μην μάθουν το μαρτύριο που βίωνε καθημερινά. Όπως χαρακτηριστικά δήλωσε ο πατέρας της 29χρονης στην Αλεξανδρούπολη, είχε τέσσερα χρόνια να δει την κόρη του και τα εγγόνια του. «Τα εγγόνια μου είναι ένα 10χρονο κοριτσάκι, το αγόρι είναι 7 χρονών και έχουν και 2χρονών κοριτσάκι. Αυτό το μικρό και να το δω έξω δεν το γνωρίζω καθόλου. Μόνο το αγόρι έχω δει κάνα δυο φορές, το κορίτσι είναι μεγάλο, αλλά δεν μας άφηναν να τα δούμε» ανέφερε. Υπενθυμίζεται ότι ο δράστης για τη γυναικοκτονία στην Αλεξανδρούπολη συνελήφθη σε κοντινή απόσταση από το σπίτι του ζευγαριού. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/12/10/alexandroupoli-ginaikoktonia-drastis.jpg,2021,12,10
https://www.athensvoice.gr/epikairotita/ellada/738597/gynaikoktonia-stin-alexandroypoli-synelifthi-o-drastis/,Γυναικοκτονία στην Αλεξανδρούπολη: Συνελήφθη ο δράστης,2021-12-10,11:02:00,Ελλαδα,Newsroom,Γυναικοκτονία στην Αλεξανδρούπολη: Συνελήφθη ο σύζυγος της 29χρονης που πέθανε από άγριο ξυλοδαρμό.,Συγγενικά της πρόσωπα μιλούν για βιαιότητα από μέρους του,"Εντοπίστηκε και συνελήφθη ο 30χρονος δράστης της γυναικοκτονίας στην Αλεξανδρούπολη. Ακολούθως θα οδηγηθεί στην Ασφάλεια όπου αναμένεται να καταθέσει και να απαντήσει στα όσα του καταλογίζουν οι συγγενείς της 29χρονης. Σημειώνεται ότι η γυναίκα, που φέρεται να είναι θύμα ενδοοικογενειακής βίας, κατέληξε χθες βράδυ στο Πανεπιστημιακό Γενικό Νοσοκομείο Αλεξανδρούπολης, όπου νοσηλευόταν από τις 5 Δεκεμβρίου. Σύμφωνα με τα στοιχεία που παραχώρησε στο ΑΠΕ-ΜΠΕ η διοίκηση του νοσηλευτικού ιδρύματος, η 29χρονη από την Αλεξανδρούπολη, μεταφέρθηκε την Κυριακή από τον σύζυγό της στο Τμήμα Επειγόντων Περιστατικών όπου διαπιστώθηκε ότι έφερε ρήξη ήπατος και σπλήνας. Μάλιστα, ο ίδιος κατά τη μεταφορά της στο νοσοκομείο είχε αποδώσει τον τραυματισμό της σε πτώση από σκάλα. Λόγω της σοβαρότητας των τραυμάτων η νεαρή γυναίκα η οποία είχε προσβληθεί και από κορωνοϊό, υπεβλήθη συνολικά σε τέσσερα χειρουργεία και νοσηλεύτηκε στη Μονάδα Εντατικής Θεραπείας Covid, όπου και κατέληξε χθες λίγο μετά τις 20.30. Σύμφωνα με την ΕΡΤ1, συγγενικά της πρόσωπα μιλούν για βιαιότητα που υπήρχε από μέρους του συζύγου της. Συγγενείς της μάλιστα υποστήριξαν, ότι όταν συνέβη το περιστατικό στις 5 Δεκεμβρίου, η 29χρονη παρέμεινε στο σπίτι για 2 με 3 ώρες και οι δικοί της άνθρωποι προσπαθούσαν να την συνεφέρουν, χωρίς όμως να τα καταφέρουν. Τελικά, η γυναίκα μεταφέρθηκε στο Γενικό Πανεπιστημιακό Νοσοκομείο Αλεξανδρούπολης. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/12/10/via_2.jpg,2021,12,10
https://www.athensvoice.gr/epikairotita/ellada/738561/gynaikoktonia-stin-alexandroypoli-xylodarmos-mehri-thanatoy/,Γυναικοκτονία στην Αλεξανδρούπολη: Ξυλοδαρμός μέχρι θανάτου,2021-12-10,05:41:00,Ελλαδα,Newsroom,Γυναικοκτονία στην Αλεξανδρούπολη: Νεαρός άντρας ξυλοκόπησε μέχρι θανάτου τη σύζυγό του.,Το ζευγάρι έχει τρία παιδιά,"Ακόμα μία γυναικοκτονία σημειώθηκε στη χώρα μας, αυτή τη φορά στην Αλεξανδρούπολη. Οπως μετέδωσε το ΘΡΑΚΗ ΝΕΤ, 29χρονη φέρεται να ξυλοκοπήθηκε άγρια από τον επίσης νεαρό σύζυγό της, με συνέπεια την εσπευσμένη μεταφορά της στο νοσοκομείο της Αλεξανδρούπολης. Πρόκειται για μία μητέρα τριών παιδιών από την περιοχή της Άβαντος, η οποία στις 5 Δεκεμβρίου επισκέφτηκε εσπευσμένα το τμήμα επειγόντων του πανεπιστημιακού γενικού νοσοκομείου Αλεξανδρούπολης με τον σύζυγό της. Σύμφωνα με το τοπικό Μέσο μάλιστα η γυναίκα φέρεται να ισχυρίστηκε ότι έπεσε από σκάλα. Οι γιατροί άμεσα έκαναν εισαγωγή όπου και διαπίστωσαν ότι είχε ρήξη σπλήνας και ήπατος. Η 29χρονη υποβλήθηκε σε τέσσερα χειρουργεία, ενώ λόγω του ότι εντοπίστηκε θετική και στον κορωνοϊό νοσηλευόταν στη ΜΕΘ κορωνοϊού. Τελικά, το βράδυ της Πέμπτης άφησε την τελευταία της πνοή. Για τα αίτια του θανάτου, αλλά και του τραυματισμού της θα διενεργηθεί νεκροψία νεκροτομή. Πρόκειται για τη 16η γυναικοκτονία στην Ελλάδα μέσα στο 2021. Δείτε την είδηση στο 3:45  Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/12/10/julodarmos.jpg,2021,12,10
https://www.athensvoice.gr/epikairotita/politiki-oikonomia/738245/dekapente-gynaikoktonies-poy-skotonoyn-tin-psyhi-mas/,Δεκαπέντε γυναικοκτονίες που σκοτώνουν την ψυχή μας,2021-12-07,18:28:54,Πολιτικη & Οικονομια,Νίκος Γεωργιάδης,"Σχόλιο για τις γυναικοκτονίες στην Ελλάδα, την αύξηση της ενδοοικογενειακή βίας στην Ευρώπη και την Αμερική.",Συγγνώμη αλλά τα πράγματα δεν είναι καθόλου μα καθόλου ευοίωνα,"Είναι τόσο άρρωστη η ελληνική κοινωνία; Είναι τόσο βαθειά η έκπτωση ανθρώπινων αξιών; Ήταν τόσο επιφανειακός και ανεπαίσθητος ο εκσυγχρονισμός της κοινωνίας; Δεκαπέντε γυναικοκτονίες μέσα σε έναν χρόνο και ο Δεκέμβριος δεν έχει ακόμη ολοκληρωθεί. Προφανώς και πρόκειται για πρωτοφανή εγκληματολογικά αλληλουχία. Η ενδοοικογενειακή βία, στις πλέον ακραίες μορφές της αυξήθηκε θεαματικά τα δύο τελευταία χρόνια στην Ευρώπη και την Αμερική. Οι ειδικοί μιλούν για τάση εντός του πανδημικού φαινομένου. Όπου πανδημικό φαινόμενο είναι το σύνολο των ασύμμετρων απωλειών σε κρίσιμους κοινωνικούς και οικονομικούς τομείς όπως καταγράφονται στην τρέχουσα περίοδο. Παγκοσμίως τα Media καταγράφουν τους φόνους γυναικών κυρίως από τους συζύγους, συντρόφους ή τους εραστές τους ως γυναικοκτονία, έναν όρο που δεν χρησιμοποιούταν ευρέως. Ο όρος αποκτά συγκεκριμένο πια κοινωνικό και νομικό περιεχόμενο. Περιγράφεται δηλαδή με συγκεκριμένο τρόπο μία εγκληματική δραστηριότητα. Η κατηγοριοποίηση αυτή προϋποθέτει πολύ συγκεκριμένες εγκληματολογικές συνθήκες. Δεν πρόκειται για απλή δολοφονία. Δεν είναι μία υπόθεση συζυγοκτονίας. Πρόκειται για μία συνειδητή ενέργεια η οποία ασκείται από έναν άνδρα ο οποίος αντιλαμβάνεται το θύμα του ως απόλυτο κτήμα του επί του οποίου κατά την άποψη του νομιμοποιείται να έχει απόλυτη εξουσία και δικαίωμα ζωής και θανάτου. Είναι το προσωπικό του απόκτημα στο οποίο είναι πεπεισμένος πώς έχει δικαίωμα συστηματικής κατανάλωσης του, σεξουαλικής, οικονομικής, πνευματικής, κοινωνικής. Ο άνδρας αυτοαναγορεύεται, αυτοπαρουσιάζεται και αυτονομιμοποιείται ως ο απόλυτος κύριος του σώματος και της ψυχής του εμπορεύματος του. Είναι νταβατζής, ιδιοκτήτης, άρχων του σκότους. Πρόκειται για την τελευταία εσχατιά του φασισμού. Από το σημείο αυτό και μετά δεν υπάρχει γυρισμός. Είναι ό,τι χειρότερο μπορεί να συμβεί σε μία μετα-επαναστατική δημοκρατική κοινωνία όπου η αναφορά βεβαίως είναι η Γαλλική Επανάσταση για να μην παρεξηγούμεθα. Το νομικό καθεστώς βρίθει ηλιθιοτήτων όπως την «εν βρασμώ ψυχής» δικαιολογία και άλλες παρεμφερείς αστειότητες όπως «έγκλημα πάθους». Όλα αυτά δεν είναι παρά οι εμβόλιμες προσχώσεις δικαιολογιών, εξηγήσεων και περιγραφών που μόνον στόχο έχουν την απαλλαγή των εγκληματιών από το ειδικό βάρος των εγκλημάτων τους. Επί της ουσίας πρόκειται περί μία δικανικής συμπαιγνίας με μοναδικά θύματα αποκλειστικά τις γυναίκες. Δεκαπέντε γυναικοκτονίες μέσα σε έντεκα και κάτι μήνες στην Ελλάδα. Η Πανδημία ξέβρασε στην ελώδη επιφάνεια της κοινωνίας μας όλη την αποσύνθεση του ιστού ο οποίος άλλωστε ήταν προ πολλού σε φάση προχωρημένης σήψης. Έπρεπε να συντρέξουν οι λόγοι και να ικανοποιηθούν όλες οι απαραίτητες συνθήκες ώστε ο κάθε άρρωστος εγκληματίας να δικαιολογήσει το εγκληματικό θράσος του. Η μαγνητική τομογραφία κάθε μίας εκ των γυναικοκτονιών επιβεβαιώνει την αρχική περιγραφή. Το κουμάντο επί της ζωής και του θανάτου το κάνει το αρσενικό αφεντικό. Με τον πιο φυσικό τρόπο δικαιολογεί την πράξη του και προκαλεί παραδιδόμενος, τις περισσότερες φορές, στις αρχές. «Σκότωσα, παραδίδομαι, επικαλούμαι το «εν βρασμώ» και το «πάθος» και σε λίγα χρόνια, πολύ λίγα χρόνια, μπορεί και άμεσα, εξαρτάται από την σύνθεση του δικαστηρίου, θα είμαι εκεί έξω και πάλι για να τιμωρήσω κάθε καριόλα που αμφισβητεί τα πρωτεία μου. Σε όλους τους τομείς. Και ας είμαι ο έσχατος των ηλιθίων». Ιχνηλατώντας τις εσχατιές του φασισμού ο φόβος απλώνεται σαν σκιά και καταπλακώνει την σκέψη. Κάθε ημέρα που περνά η αίσθηση της βίας, ο φόβος ως κυρίαρχο συναίσθημα στην καθημερινότητα του πολίτη φαντάζει να κερδίζει έδαφος. Η ηχώ αυτής της βίας είναι τόσο εύκολα αντιληπτή στον κόσμο των social media. Οι αναρτήσεις σε κάνουν να ανατριχιάζεις αλλά και να γυρνάς το κεφάλι λόγω ανημποριάς. Τι μπορείς να κάνεις για να αντισταθείς σε αυτό το ρεύμα; Η ηχώ της βίας γίνεται σιγά – σιγά συνήθεια και μετά δεν της δίνεις σημασία. Μοιάζει σαν ένας συνηθισμένος βόμβος μέσα στη πόλη. Κάπως έτσι απλώνει χέρι ο φασισμός και μπαίνει στα σπίτια ο φόβος. Δεκαπέντε γυναικοκτονίες σε έντεκα μήνες σε μία δυτικού τύπου δημοκρατία. Συγγνώμη αλλά τα πράγματα δεν είναι καθόλου μα καθόλου ευοίωνα.",https://www.athensvoice.gr/images/1074x600/3/jpg/sites/default/files/article/2021/12/07/ginaikoktonies-ellada.jpg,2021,12,7
https://www.athensvoice.gr/epikairotita/ellada/738006/gynaikoktonia-sti-lakonia-me-evrise-tin-epiasa-kai-tin-epnixa/,"Γυναικοκτονία στη Λακωνία: «Με έβρισε, την έπιασα και την έπνιξα»",2021-12-06,09:25:00,Ελλαδα,Newsroom,Γυναικοκτονία στη Λακωνία: Τι είπε στους αστυνομικούς ο 40χρονος συλληφθείς - Το χρονικό του εγκλήματος.,Τι είπε στους αστυνομικούς ο δράστης,"Τις συνθήκες κάτω από τις οποίες σκότωσε την 36χρονη σύζυγό του, στην περιοχή Βλαχιώτη της Λακωνίας, περιέγραψε στους αστυνομικούς ο 40χρονος συλληφθείς. Σύμφωνα με τις πληροφορίες, ένας 40χρονος αλβανικής καταγωγής έπνιξε με τα ίδια του τα χέρια την 36χρονη σύζυγό του μετά από έντονο διαπληκτισμό που είχαν στο Βλαχιώτη Λακωνίας. Ειδικότερα, σύμφωνα με την αστυνομία, ο 40χρονος μετά τη δολοφονία της γυναίκας του, τηλεφώνησε στο ΑΤ Ευρώτα και ενημέρωσε τους αστυνομικούς ότι έπειτα από διαπληκτισμό που είχε με τη σύζυγό του την έπνιξε με τα χέρια του. «Τσαντίστηκα όταν με έβρισε, την έπιασα από το λαιμό και την έπνιξα», φέρεται να είπε ο 40χρονος γυναικοκτόνος στους αστυνομικούς. «Θα μου πει εμένα για τη μάνα μου και να με βρίσει; Εκεί θόλωσα και την έπνιξα», φέρεται να είπε ακόμη. Η γυναικοκτονία έγινε στο κρεβάτι του ζευγαριού, ενώ τα δύο ανήλικα παιδιά τους, δύο αγοράκια, κοιμούνταν σε διπλανό δωμάτιο του σπιτιού. Ο 46χρονος και η 36χρονη διέμεναν εδώ και αρκετά χρόνια στην περιοχή του Βλαχιώτη, είχαν αποκτήσει δύο παιδιά και απασχολούνταν ως εργάτες γης, ενώ δεν είχαν απασχολήσει ποτέ τις αστυνομικές Αρχές. Την προανάκριση για την υπόθεση διενεργεί το Τμήμα Ασφαλείας Σπάρτης. Σημειώνεται ότι αυτή είναι η 15η γυναικοκτονία στην Ελλάδα μέσα στο 2021. Συνελήφθη, πρώτες πρωινές ώρες σήμερα, Δευτέρα 6 Δεκεμβρίου 2021, σε τοπική κοινότητα του Δήμου Σπάρτης Λακωνίας, από αστυνομικούς του Αστυνομικού Τμήματος Ευρώτα, 40χρονος, κατηγορούμενος για ανθρωποκτονία σε βάρος της 36χρονης συζύγου του. Προηγήθηκε τηλεφωνική κλήση του 40χρονου στο ανωτέρω Αστυνομικό Τμήμα, κατά την οποία ενημέρωσε ότι μετά από διαπληκτισμό που είχε με τη σύζυγό του, την έπνιξε με τα χέρια του. Αστυνομικοί μετέβησαν στην οικία τους, όπου η 36χρονη βρέθηκε χωρίς τις αισθήσεις της, μεταφέρθηκε στο Κέντρο Υγείας Βλαχιώτη και διαπιστώθηκε ο θάνατός της.
Προανάκριση διενεργεί το Τμήμα Ασφαλείας Σπάρτης. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/12/06/elas.jpg,2021,12,6
https://www.athensvoice.gr/epikairotita/ellada/737989/nea-gynaikoktonia-40hronos-epnixe-ti-syzygo-toy/,Νέα γυναικοκτονία: 40χρονος έπνιξε τη σύζυγό του,2021-12-06,06:52:00,Ελλαδα,Newsroom,Νέα γυναικοκτονία: 40χρονος έπνιξε τη σύζυγό του με τα ίδια του τα χέρια στη Λακωνία.,Ομολόγησε την πράξη του,"Νέα γυναικοκτονία καταγράφεται στη χώρα μας, με έναν 40χρονο στη Λακωνία να ομολογεί τη δολοφονία της 36χρονης συζύγου του, σύμφωνα με την ΕΡΤ. Σύμφωνα με τις πληροφορίες, ένας 40χρονος αλβανικής καταγωγής έπνιξε με τα ίδια του τα χέρια την 36χρονη σύζυγό του μετά από έντονο διαπληκτισμό που είχαν στο Βλαχιώτη Λακωνίας. Ο ίδιος φέρεται να ειδοποίησε τις αρχές πως έπνιξε τη γυναίκα του μετά από έντονη λογομαχία. Η αστυνομία έφτασε στο σπίτι και διαπίστωσε πως η γυναίκα δεν είχε τις αισθήσεις της. Η 36χρονη μεταφέρθηκε με ασθενοφόρο στο νοσοκομείο της περιοχής όπου και διαπιστώθηκε ο θάνατός της. «Τσαντίστηκα όταν με έβρισε, την έπιασα από το λαιμό και την έπνιξα», φέρεται να είπε ο 40χρονος γυναικοκτόνος στους αστυνομικούς. «Θα μου πει εμένα για τη μάνα μου και να με βρίσει; Εκεί θόλωσα και την έπνιξα», φέρεται να είπε ακόμη. Η γυναικοκτονία έγινε στο κρεβάτι του ζευγαριού, ενώ τα δύο ανήλικα παιδιά τους, δύο αγοράκια, κοιμούνταν σε διπλανό δωμάτιο του σπιτιού. Ο 40χρονος γυναικοκτόνος επιχείρησε να φύγει μετά το άγριο φονικό, αλλά φαίνεται ότι το μετάνιωσε και τηλεφώνησε στο αστυνομικό τμήμα ομολογώντας το άγριο έγκλημα. «Μάλλον σκότωσα τη γυναίκα μου», φέρεται να ήταν τα πρώτα λόγια του στους αστυνομικούς. Ο 40χρονος γυναικοκτόνος ζούσε τα τελευταία χρόνια στο χωριό Βλαχιώτη με την οικογένειά του, ασχολούνταν με τις γεωργικές εργασίες και δεν είχε απασχολήσει ξανά τις αρχές. Τα παιδιά του ζευγαριού ήδη βρίσκονται σε χέρια συγγενών. Σημειώνεται ότι αυτή είναι η 15η γυναικοκτονία στην Ελλάδα μέσα στο 2021. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/12/06/peripolika-astynomia.jpg,2021,12,6
https://www.athensvoice.gr/viral/trending-now/737042/pos-i-lacta-gyrise-ti-viral-diafimisi-gia-tis-gynaikoktonies/,Πώς η Lacta γύρισε τη viral διαφήμιση για τις γυναικοκτονίες,2021-11-27,14:45:00,Trending Now,Γιάννης Χ. Παπαδόπουλος,"Lacta «Μη με αφήσεις ποτέ»: O Πάνος Σαμπράκος (Ogilvy) και η Αθηνά Ποπώφ (Lacta) μιλούν για τη viral διαφήμιση, τις γυναικοκτονίες και την ευθύνη των brands.",«Μη με αφήσεις ποτέ» - Αποκλειστικό: οι εμπνευστές του συγκλονιστικού βίντεο της Lacta μιλούν στην Athens Voice,"Ήταν πρωί και εγώ άνοιξα την τηλεόραση. Βλέπω μια νέα διαφήμιση της Lacta και σκέφτομαι «τι ωραία, θα δω κάτι όμορφο και ρομαντικό». Στην πορεία μπερδεύομαι, σφίγγεται το στομάχι μου και νιώθω έναν κόμπο στον λαιμό. Μέχρι να τελειώσει η πεντάλεπτη περίπου διαφήμιση είμαι βουρκωμένος. Το μήνυμα απλό και κρυστάλλινα καθαρό: ένας έρωτας που ξεκινά ειδυλλιακά και ρομαντικά εξελίσσεται σε μια κακοποιητική σχέση που αποβαίνει μοιραία για τη γυναίκα. Η διαφήμιση ενημερώνει πως, μπορεί για την πρωταγωνίστρια να είναι πια αργά, δεν είναι όμως αργά «για σένα που ακόμα μπορείς». Η διαφήμιση βγήκε στον αέρα λίγες μέρες πριν την 25η Νοεμβρίου, Διεθνής Ημέρα για την εξάλειψη της βίας κατά των γυναικών. Το timing είναι ιδιαιτέρως σημαντικό καθώς φέτος στην Ελλάδα κακοποιήθηκαν χιλιάδες και δολοφονήθηκαν 13 γυναίκες από τους άνδρες που υποτίθεται πως τις αγαπούσαν πραγματικά. «Μη με αφήσεις ποτέ» είναι ο τίτλος αυτής της κινηματογραφικών προδιαγραφών διαφήμισης που σκηνοθέτησε ο Αργύρης Παπαδημητρόπουλος και ντύθηκε μουσικά με το συγκλονιστικό τραγούδι του Γιάννη Σπανού «Μη μου μιλάς για αγάπη» ερμηνευμένο από τη Δήμητρα Γαλάνη. Πρωταγωνιστούν η Χριστίνα Χειλά Φαμέλη και ο Έκτορας Λιάτσος.  Συναντώ μέσω zoom την Αθηνά Ποπώφ, διευθύντρια marketing της Mondelez (Lacta) και τον Πάνο Σαμπράκο, διευθυντή του δημιουργικού τμήματος της διαφημιστικής εταιρίας Ogilvy, εταιρίας που ευθύνεται για τις πολύ επιτυχημένες διαφημιστικές καμπάνιες της γνωστής σοκολάτας τα τελευταία χρόνια. Είναι και οι δυο πολύ ευδιάθετοι και χαρούμενοι για την υποδοχή που επεφύλαξε το κοινό στην διαφήμιση που δημιούργησαν. Κυρίως όμως υπερήφανοι που σε συνεργασία με την ΜΚΟ «Διοτίμα», κατάφεραν να περάσουν το μήνυμα που ήθελαν με τον σωστό τρόπο σε τόσο μεγάλο κοινό. Ακολουθεί η συζήτησή μας. Ποια είναι η δημιουργική διαδικασία που ακολουθήσατε για να φτιάξετε αυτή την διαφήμιση; Π.Σ.: Συνήθως η διαδικασία που ακολουθούμε είναι πολύ διαφορετική από αυτήν που ακολουθήθηκε για τη συγκεκριμένη διαφήμιση. Τώρα έγινε λίγο περίεργα. Με την Mondelez έχουμε μια πολυετή σχέση συνεργασίας και εμπιστοσύνης, με πολλές επιτυχημένες καμπάνιες στο παρελθόν. Αυτό μας έχει φέρει πολύ κοντά, έχουμε δηλαδή μια πολύ δεμένη ομάδα που ξέρει καλά το brand, τι επιδιώκει, τι πρεσβεύει, σε ποιους πρέπει να απευθύνεται και με ποιον τρόπο πρέπει να μιλάει. Ήδη τα τελευταία τρία χρόνια έχουμε κάνει το βήμα μιλώντας για θέματα συμπερίληψης, ισότητας, ρατσισμού, θέματα κοινωνικών ανισοτήτων εν γένει, προσπαθώντας να δείξουμε υπό την σκοπιά της αγάπης, ότι όλοι έχουν το δικαίωμα να εκφράζουν τον έρωτά τους για παράδειγμα. Έτσι, γνωρίζοντας συγχρόνως και το τι πρεσβεύει το brand αλλά και το τι βασανίζει την ελληνική κοινωνία από τον Ιανουάριο και έπειτα: τις δολοφονίες και τα περιστατικά κακοποίησης γυναικών, αισθανθήκαμε στην Ogilvy ότι υπήρχε μια συσσωρευμένη κακή ενέργεια με όλα αυτά τα περιστατικά, που κάπως έπρεπε να εκφραστεί. Θεωρήσαμε επίσης ότι σε πολλά δημοσιεύματα στον Τύπο, δυστυχώς, τα εγκλήματα αυτά αποδίδονταν σε υπερβολική αγάπη: «Την σκότωσε γιατί την αγαπούσε υπερβολικά», «Έγκλημα πάθους». Αυτή ήταν η αρχή της σκέψης μας και θέλαμε να εξηγήσουμε πως όχι, αυτό δεν είναι αγάπη, κακώς αποδίδεται στο όνομα της αγάπης και θεωρήσαμε ότι το brand που έχει συνδέσει το όνομά του με την έννοια της αγάπης όλα αυτά τα χρόνια, είχε το δικαίωμα και την ευθύνη να ξεκαθαρίσει ότι αυτό δεν είναι αγάπη, είναι κάτι άλλο και να προειδοποιήσει τις γυναίκες που βρίσκονται σε μια τέτοια κατάσταση για το πότε πρέπει να πάρουν τα μέτρα τους. Πώς μετράτε από πριν το effectiveness της δουλειάς σας; Ότι μια διαφήμιση θα πάει καλά, θα περάσει το μήνυμα που θέλετε και ότι θα βρει το κοινό της; Α.Π.: Αυτό, η αλήθεια είναι, πως δεν μπορείς να το ξέρεις από πριν. Μπορείς όμως να έχεις ένα προαίσθημα. Στην συγκεκριμένη περίπτωση ξέραμε πως είμαστε ένα brand που δικαιούμαστε να μιλήσουμε γι’ αυτό το θέμα, μιας και έχουμε μια ιστορία 30 ετών επικοινωνίας του τι σημαίνει αγάπη και έρωτας στην Ελλάδα, νιώθουμε μεγάλη σύνδεση συμβολική με την έννοια της αγάπης. Ξέραμε λοιπόν πως πρωτίστως δικαιούμασταν να το κάνουμε, ξέραμε επίσης πως μπορούμε να πούμε την ιστορία από την ανάποδη. Ξεκινώντας με μια φαινομενικά πανέμορφη και ρομαντική ιστορία αγάπης, όπως έχουμε συνηθίσει,  και εξελίσσοντάς την σε κάτι άλλο. Ήταν επίσης το κατάλληλο timing για να γίνει αυτή η διαφήμιση, λαμβάνοντας υπόψη τόσο τα περιστατικά κακοποίησης και τις δολοφονίες γυναικών, όσο και τα περιστατικά ενδοοικογενειακής βίας που έλαβαν χώρα την περίοδο του lockdown με γυναίκες που βρέθηκαν σε δυσμενή θέση και δεν ήξεραν πως να το διαχειριστούν. Παράλληλα ως ένδειξη έμπρακτης εταιρικής-κοινωνικής ευθύνης, συνεργαστήκαμε με την ΜΚΟ «Διοτίμα» το κέντρο μελετών για τα έμφυλα δικαιώματα και την ισότητα, για να μην είναι αυτό ένα απλό διαφημιστικό, καθώς είχαμε την ανάγκη να στηρίξουμε αυτό το έργο και να δείξουμε την έμπρακτη αγάπη και υποστήριξη προς αυτές τις γυναίκες. Έμοιαζε λοιπόν σαν όλα τα κομμάτια του παζλ να ήταν σωστά και να έπρεπε να το κάνουμε. Δεν ξέραμε πως θα πάει η διαφήμιση, ήμασταν σίγουροι πως θα αρέσει ως έναν βαθμό, αλλά η υποδοχή της διαφήμισης ξεπέρασε κάθε προσδοκία. Π.Σ.: Θέλαμε να το κάνουμε σε συνεργασία με την ΜΚΟ για να είμαστε σίγουροι πως το μήνυμα που περνάμε είναι το σωστό και πως όντως βοηθάμε. Ήταν λοιπόν σημαντικό να γίνει με κάποιον που ασχολείται με το θέμα υπεύθυνα, για να ξέρουμε και εμείς πως αφενός μεν ακολουθούμε κάθε σωστή πρακτική και αφετέρου δε πως δίνουμε τις σωστές συμβουλές αναγνώρισης των «σημαδιών» πως μια σχέση είναι κακοποιητική. Από την πρώτη στιγμή η «Διοτίμα» αγκάλιασε την προσπάθεια, μας βοήθησε πολύ και είναι και οι ίδιοι περήφανοι για το αποτέλεσμα και για το ότι το μήνυμα έφτασε όπως έπρεπε σε τόσο κόσμο. Πόσο ψηλά ιεραρχείτε το advocacy -με την έννοια της συνηγορίας- που κάνει πράξη ένα εμπορικό brand; Α.Π.: Για εμάς, όπως είπε και ο Πάνος, τα τελευταία χρόνια οι επικοινωνίες που πραγματοποιούμε μέσω των διαφημίσεων έχουν ξεφύγει από το καθαρά εμπορικό και προϊοντικό επίπεδο. Πέραν από μια σοκολάτα με πολύ ωραία γεύση και μεγάλη ποικιλία προϊόντων, έχουμε χτίσει παράλληλα και ένα προφίλ κοινωνικής συνείδησης πολύ δυνατό, το οποίο δεν θέλουμε να αφήσουμε. Πρωτίστως γιατί είναι το σωστό και είναι σημαντικό για την κοινωνία. Και εμείς, ως Lacta, αλλά και η Ogilvy, είμαστε υποστηρικτές τέτοιων θεμάτων τόσο στην Ελλάδα όσο και στο εξωτερικό. Πιστεύουμε ότι τα brands, εκτός από το να πουλάνε, πρέπει να παίζουν σημαντικό ρόλο στα κοινωνικά θέματα. Π.Σ.: Υπάρχουν τόσο μεγάλες κοινωνικές ανισότητες στον κόσμο: το θέμα της κακοποίησης των γυναικών, ο ρατσισμός, η ομοφοβία, ακόμα και το περιβάλλον, αν θέλετε. Είναι θέματα με τα οποία, τα brands καλά κάνουν και καταπιάνονται, γιατί είναι τόσο μεγάλο το κοινωνικό χάσμα που πρέπει να διορθωθεί, και επειδή τα brands έχουν αυτήν την δύναμη, οφείλουν να βοηθούν. Αποστολή της Ogilvy είναι να εμπνέει τα brands να δημιουργούν αντίκτυπο στον κόσμο. Έχουμε αναπτύξει έναν τρόπο σκέψης για να το κάνουμε αυτό και αυτή η καμπάνια αποτελεί και παράδειγμα για το δίκτυό μας.  Θεωρείτε ότι το timing έπαιξε ρόλο στην υποδοχή της διαφήμισης; Θέλω να πω το γεγονός πως οι νέες γενιές είναι πιο αφυπνισμένες σε ό,τι αφορά τα κοινωνικά θέματα, μοιάζει καθοριστικός παράγοντας επιτυχίας. Θα είχε η διαφήμιση την ίδια υποδοχή πριν 20 χρόνια; Α.Π.: Συμφωνώ με αυτό που λέτε. Οι γενιές αλλάζουν, με μικρά βήματα, και αλλάζουν προς το καλύτερο. Αυτή η καμπάνια έτυχε καθολικής αποδοχής και αυτό ήταν ευχάριστο. Προηγούμενες καμπάνιες για τη συμπερίληψη και τη διαφορετικότητα δέχθηκαν επικρίσεις. Αυτό δεν είναι κάτι που μας φοβίζει. Ως εταιρεία μένουμε προσκολλημένοι στον στόχο που είναι το να μιλήσουμε για όσα απασχολούν την κοινωνία. Έχει γίνει μεγάλη συζήτηση στον Τύπο φέτος για τον όρο «γυναικοκτονία». Πως νιώθετε για τον όρο αυτό και για την αμφισβήτηση που έχουν προκρίνει πολλοί αναφορικά με την δοκιμότητα ή μη του όρου. Π.Σ.: Την λέξη φέτος την έμαθα και εγώ. Στην πορεία, καθώς ετοιμάζαμε την καμπάνια, είδα ότι υπάρχει διεθνώς ως «femicide». Η αλήθεια είναι πως, ως άνδρας, την πρώτη φορά που την άκουσα απόρησα, δεν καταλάβαινα την σημασία της λέξης. Ασχολούμενος με το θέμα κατάλαβα πως ο όρος καταδεικνύει το πρόβλημα στην κοινωνία μας, και πιθανά αν υιοθετηθεί νομικά, εισάγει ένα πλαίσιο περαιτέρω προστασίας των γυναικών, καθώς είναι ακόμα πιο άδικο να βάλλεσαι κατά ενός ανθρώπου επειδή απλά νιώθεις πως, ως άνδρας, έχεις εξουσία επάνω του. Κλείνοντας την κουβέντα μας, οι δύο επαγγελματίες μου είπαν πως επιστέγασμα της δουλειάς του ήταν η ανάρτηση του βίντεο από την Ελληνική Αστυνομία στα κοινωνικά της δίκτυα. «Όταν ένας κρατικός, αρμόδιος φορέας αξιοποιεί τη δουλειά σου για να εξηγήσει πότε μια σχέση είναι κακοποιητική και να αντιμετωπίσει το πρόβλημα της κακοποίησης, τότε πραγματικά η δουλειά σου είναι επιτυχημένη», σημειώνουν η Αθηνά και ο Πάνος, ενώ τέλος συμπληρώνουν πως «έστω και μια γυναίκα να καταφέρει να βγει από μια δυσμενή για αυτήν κατάσταση, χάρις στη διαφήμιση, θα είμαστε όχι απλά περήφανοι, αλλά ευγνώμονες». Lacta «Μη με αφήσεις ποτέ» Πρωταγωνιστούν οι Χριστίνα Χειλά-Φαμέλη και ο Έκτορας Λιάτσος. Σκηνοθεσία: Αργύρης Παπαδημητρόπουλος. Σενάριο: Αγγελική Κορνελάτου, Κατερίνα Ανδρουλή, Πάνος Σαμπράκος. Concept και επιμέλεια: Ogilvy. Παραγωγή: Foss Productions.",https://www.athensvoice.gr/images/1074x600/3/jpg/sites/default/files/article/2021/11/27/lacta-diafimisi-ginaikoktonia.jpg,2021,11,27
https://www.athensvoice.gr/epikairotita/ellada/734399/gynaikoktonia-stin-ierapetra-vinteo-ntokoymento/,Γυναικοκτονία στην Ιεράπετρα: Βίντεο ντοκουμέντο,2021-11-04,15:57:00,Ελλαδα,Newsroom,Γυναικοκτονία στην Iεράπετρα - Βίντεο ντοκουμέντο: Την κυνηγά με το μαχαίρι και η Νεκταρία τρέχει να σωθεί.,Την κυνηγά με το μαχαίρι και η Νεκταρία τρέχει να σωθεί,"Βίντεο ντοκουμέντο ήρθε στο «φως» της δημοσιότητας, από τη γυναικοκτονία της 48χρονης Νεκταρίας, που μαχαιρώθηκε μέχρι θανάτου από τον πρώην σύζυγό της, στην Ιεράπετρα. Οπως μετέδωσε η εκπομπή «LIVE NEWS» του Mega, ο δολοφόνος διακρίνεται να κυνηγάει την 48χρονη με το μαχαίρι στα χέρια και εκείνη τρέχει να σωθεί. Όπως φαίνεται στα ντοκουμέντα, που παρουσιάζει το Mega, ο δολοφόνος διακρίνεται καθαρά να κυνηγάει την 48χρονη με το μαχαίρι στα χέρια. Η 48χρονη δεν κατάφερε να ξεφύγει τελικά μαχαιρώθηκε και κατέληξε. 

Τα πλάνα προήλθαν από το κλειστό κύκλωμα τηλεόρασης του χώρου με τα ενοικιαζόμενα δωμάτια, στα οποία η 48χρονη είχε βρεθεί αναζητώντας εργασία. Το ανατριχιαστικό της υπόθεσης είναι ότι ακριβώς μετά τη δολοφονία της πρώην γυναίκας του, ο δράστης φεύγει από το σημείο ατάραχος, κρατώντας το φονικό όπλο, πηγαίνοντας στο μηχανάκι του προκειμένου να εγκαταλείψει τον τόπο του εγκλήματος. Εκεί, στο πάρκινγκ των δωματίων, την ώρα που πάει να φύγει, τον πλησιάζει η ιδιοκτήτρια της επιχείρησης, η οποία ήταν και αυτή που ειδοποίησε την αστυνομία.

Μιλώντας στο MEGA, ο Απόστολος Λύτρας, δικηγόρος παιδιών θύματος, μίλησε για συγκλονιστικές σκηνές. «Αυτό που βλέπω είναι συγκλονιστικό. Μου κάνει για άνθρωπος που ήξερε πολύ καλά τι πήγε να κάνει. Δε δείχνει κάτι διαφορετικό».

Σύμφωνα με τον κ. Λύτρα, το βάρος τώρα πέφτει στα τέσσερα παιδιά της οικογένειας, τα οποία παραμένουν σε κατάσταση σοκ. «Είναι σε κατάσταση σοκ. Δεν ξέρω πως αλλιώς να περιγράψω την κατάστασή τους. Η μεγάλη κόρη του ζευγαριού έχει γίνει και μητέρα και πατέρας στα αδέρφια της. Είναι τρομακτικά δύσκολη η κατάστασή τους, έχει αλλάξει όλη τους η ζωή». Σημειώνεται ότι η μεγαλύτερη κόρη του ζευγαριού μαζί με τη μητέρα της, είχαν καταγγείλει τον δράστη στις Αρχές για ενδοοικογενειακή βία. Ο 54χρονος από την Ιεράπετρα μαχαίρωσε μέχρι θανάτου τη 48χρονη σύζυγό του και μητέρα τεσσάρων παιδιών - 25, 22 και δύο δίδυμων κοριτσιών 18 ετών - και στη συνέχεια ανέβηκε σε γκρεμό, όπου και απειλούσε για περίπου επτά ώρες να αυτοκτονήσει.

Στο σημείο βρίσκόταν ειδικός διαπραγματευτής της Αστυνομίας που συνομιλούσε με τον άνδρα, ενώ επιστρατεύτηκε και ο γιος του ο οποίος επικοινώνησε μαζί του.

Στην περιοχή βρισκόταν από νωρίς ασθενοφόρο και Πυροσβεστική ενώ από θαλάσσης ήταν «παρών» σκάφος του Λιμενικού.

Στο μεταξύ, σε κατάσταση σοκ βρίσκεται η τοπική κοινωνία της Ιεράπετρας με το άγριο αυτό φονικό το όποιο σημειώθηκε σε ξενοδοχειακή μονάδα στην Περιστερά. 

Ιεράπετρα: Το ιστορικό της οικογένειας Το ζευγάρι αντιμετώπιζε εδώ και χρόνια πολύ σοβαρά προβλήματα, προσωπικά και οικονομικά. Ο 54χρονος είχε αγοράσει νταλίκα για τη μεταφορά κηπευτικών από την Ιεράπετρα, ωστόσο δεν κατάφερε ποτέ να αποπληρώσει τα χρέη του και η τράπεζα κατάσχεσε την περιουσία του. Η εξαμελής οικογένεια έμεινε γρήγορα στο δρόμο και τότε η τοπική κοινωνία της Ιεράπετρας κινητοποιήθηκε για να φιλοξενηθούν κάπου, οι δυο γονείς και τα 4 παιδιά τους. Στη συνέχεια βρέθηκε ένα μικρό και φθηνό σπίτι, από όπου όμως τους έγινε δεύτερη έξωση. Το θύμα περιγράφεται ως μια πολύ εργατική γυναίκα που δούλευε μέχρι και σε τρεις διαφορετικές δουλειές ταυτόχρονα προκειμένου να στηρίζει τα παιδιά της. Τα προβλήματα στη σχέση του ζευγαριού ήταν πάντα παρόντα και επιδεινώθηκαν όταν ο 54χρονος άρχισε να ζητάει χρήματα από τη σύζυγό του. Εκείνη κατάφερε να φύγει από το γάμο, όμως ο 54χρονος δεν την άφησε ποτέ σε ησυχία. Σύμφωνα με πληροφορίες, πήγαινε όπου εκείνη έπιανε δουλειά ή σπίτι και της ζητούσε χρήματα, ενώ τα τελευταία χρόνια, όπου κι αν βρισκόταν, έλεγε ότι σκόπευε να τη σκοτώσει. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/11/04/syzygoktonos_krhth_2910_2-2048x1498_1.jpg,2021,11,4
https://www.athensvoice.gr/epikairotita/ellada/734280/paremvasi-eisaggelea-areioy-pagoy-gia-gynaikoktonies-kai/,Παρέμβαση Εισαγγελέα Αρείου Πάγου για γυναικοκτονίες και βία,2021-11-03,15:21:24,Ελλαδα,Newsroom,Την παρέμβαση των Εισαγγελέων προκειμένου να προστατευτούν οι γυναίκες και «ευάλωτα πρόσωπα» της οικογένειας ζητεί ο Εισαγγελέας του Αρείου Πάγου.,Σε επαγρύπνιση θέτει τους εισαγγελείς όλης της χώρας ο Εισαγγελέας του Αρείου Πάγου,"Τα περιστατικά δολοφονίας γυναικών που πληθαίνουν το τελευταίο διάστημα, όπως και οι αυξανόμενες περιπτώσεις ενδοοικογενειακής βίας, οδήγησαν τον Εισαγγελέα του Αρείου Πάγου, Βασίλειο Πλιώτα, στην έκδοση εγκυκλίου προς όλους τους εισαγγελείς της χώρας. Στην εγκύκλιό του, ο κ. Βασίλης Πλιώτας επισημαίνει ότι « η θλιβερή πραγματικότητα  που βιώνουμε, αξιώνει επιτακτικά, στα πλαίσια  της  λειτουργικής  σας αρμοδιότητας και αποστολής για  την τήρηση της νομιμότητας και την προστασία των πολιτών, και τη δική σας, υπερβάλλουσα εγρήγορση, σημαντική παρέμβαση και συμβολή», καλώντας τους να εξαντλούν «κάθε νομική δυνατότητα με επιδίωξη  να  αντιμετωπίζονται με τον αρμόζοντα δραστικό τρόπο και με ικανοποιητικά αποτελέσματα οι εκδηλώσεις ενδοοικογενειακής  βίας, ήδη από το πρώιμο στάδιο εμφάνισής τους, κυρίως, εκτός των άλλων, και με τη δημιουργία όρων αποφόρτισης, μείωσης της έντασης και παρεμπόδισης δυσμενέστερης εξέλιξης.» Ο ανώτατος εισαγγελικός λειτουργός αναφέρεται στην έξαρση των εγκλημάτων της ενδοοικογενειακής βίας και των «γυναικοκτονιών», με «ποικίλες, καινοφανείς και ποιοτικά μεταλλαγμένες  μορφές  εμφάνισής  τους», ενώ καλεί τους συναδέλφους του στις ακροάσεις πολιτών να επιδεικνύουν «ιδιαίτερο ενδιαφέρον  και αυξημένη  προσοχή  στις  αιτιάσεις και τα «παράπονα», προσώπων, που  τις περισσότερες φορές είναι γυναίκες, όταν εμφανίζονται ως θύματα ενδοοικογενειακής βίας.» Όπως αναφέρει ο κ. Πλιώτας, «επιβάλλεται τα πρόσωπα  αυτά να προσεγγίζονται  με  διακριτικότητα  και σεβασμό της αξιοπρέπειάς  τους, να υποστηρίζονται και να ενθαρρύνονται στην καταγγελία  βίαιης σε βάρος  τους  συμπεριφοράς» και στη συνέχεια να προβαίνουν στις προβλεπόμενες δικονομικές ενέργειες για τη βεβαίωση αξιόποινης πράξης. Παράλληλα, τονίζει ότι όταν συντρέχουν αξιόποινα περιστατικά, να ακολουθείται η αυτόφωρη διαδικασία για τα πλημμελήματα και να προσδιορίζονται κατά προτεραιότητα οι συναφείς ποινικές υποθέσεις στο ακροατήριο για εκδίκαση. Η εγκύκλιος του Εισαγγελέα του Αρείου Πάγου Προς Τους κ.κ. Εισαγγελείς  Πρωτοδικών της χώρας Θέμα: Ενδοοικογενειακή Βία «Με  την  εφαρμογή  του  και σήμερα (μερικώς) ισχύοντος ν. 3500/2006 «για την αντιμετώπιση της ενδοοικογενειακής βίας», η Εισαγγελία του Αρείου Πάγου απηύθυνε, και κατά το παρελθόν, και  εξυπαρχής μάλιστα με την Εγκ. Εισ. ΑΠ 2/2007 (Στ. Γκρόζου), γενικές οδηγίες προς τους εισαγγελικούς λειτουργούς  της  χώρας.  Με αυτές (τις γενικές οδηγίες) τις οποίες ακολουθείτε, επιχειρείται να επιτυγχάνεται η ορθή  και ενιαία εφαρμογή των διατάξεων  του ειδικού αυτού νόμου, ώστε να ενισχυθεί η αρμονική συμβίωση των προσώπων  στα  πλαίσια  της  οικογένειας και να προστατεύονται τα θύματα του φαινομένου της  ενδοοικογενειακής  βίας, που είναι πρωτίστως  οι γυναίκες αλλά και τα υπαγόμενα στην έννοια της ¨οικογένειας¨ του νόμου, κατεξοχήν «ευάλωτα πρόσωπα», δηλαδή οι ανήλικοι,  οι υπερήλικοι  και  οι ανήμποροι. Οι κατευθύνσεις αυτές εξακολουθούν να διατηρούν την εφαρμοστική  χρησιμότητα  και την ερμηνευτική αξία τους, αφού  μάλιστα το αντίστοιχο νομικό καθεστώς υπό το οποίο εκδόθηκαν παραμένει  κατά βάση  το  ίδιο,  με τις  θετικές  προσθήκες : α) του ν. 4531/2018, με τον οποίο το Ελληνικό Κοινοβούλιο κύρωσε τη Σύμβαση της Κωνσταντινούπολης και με τις ρυθμίσεις του (άρθρο 3), διευρύνθηκαν τα πρόσωπα  της  οικογένειας σε σχέση με αυτά του ν. 3500/2006, το πεδίο εφαρμογής του οποίου έτσι επεκτάθηκε, επήλθε βελτίωση των προβλεπόμενων μέτρων δικονομικού καταναγκασμού κατά των παραβατών του  νόμου  και καθιερώθηκε, για τις στρεφόμενες κατά ανηλίκων πράξεις των άρθρων 6, 7 και 9  του νόμου, η  αναστολή της  έναρξης της προθεσμίας  παραγραφής  μέχρι  την ενηλικίωση  του θύματος και  για  ένα έτος  μετά, εφόσον πρόκειται  για  πλημμέλημα  και  για  τρία έτη μετά, εφόσον πρόκειται για κακούργημα και  β) του  νέου  ΠΚ,  με τον οποίο, στο μεν άρθρο 312, όπως από το κείμενό του και την αντίστοιχη αιτιολογική έκθεση προκύπτει, διευρύνθηκε ο κύκλος των προστατευόμενων  προσώπων, αυξήθηκαν οι προβλεπόμενες για την σωματική τους βλάβη ποινές, προβλέφθηκαν επιβαρυντικές περιστάσεις και εμπλουτίστηκαν οι μορφές της τυποποιούμενης συμπεριφοράς, στα  δε άρθρα  330 και 333 τυποποιούνται ειδικά, με απειλή αυξημένης ποινής, η παράνομη βία και απειλή που στρέφονται, όπως και στην περίπτωση του άρθρου 312, κατά αδύναμων προσώπων. Ωστόσο, παρά  τη σχετική  επάρκεια  του νομικού μας  πλαισίου, με την προσαρμογή του σε  αυξημένης τυπικής ισχύος διεθνή κείμενα και την ουσιαστικοποίηση της παρεχόμενης προστασίας με την αναδιαμόρφωση των σχετικών ποινικών διατάξεων του νέου ΠΚ, διαπιστώνεται, δυστυχώς, έξαρση των εγκλημάτων ενδοοικογενειακής βίας, με ποικίλες, καινοφανείς και ποιοτικά μεταλλαγμένες  μορφές  εμφάνισής  τους, κυρίως, όπως  προαναφέρεται, σε βάρος των γυναικών. Με συχνότητα  πλέον, σχετικές απαξιολογικές συμπεριφορές διακρίνονται από  ανησυχητική, εντεινόμενη  και άμετρη  βία.  Δεν είναι λίγες οι φορές που  εξελίσσονται  ακόμη  και  σε κατάφωρη περιφρόνηση και αυτού  του υπέρτατου όλων έννομου αγαθού της ζωής, με  ακραίες, δυσνόητες, χωρίς αναστολές, απεχθείς και με ιδιαίτερη σκληρότητα ανθρωποκτονίες που συνταράσσουν την κοινωνία. Με αφορμή  αυτές  τις  καταστάσεις  και στη χώρα μας, ευρέως, οι  περιπτώσεις αφαίρεσης της ζωής γυναίκας, ιδίως από σεξιστικά κίνητρα, «λόγους τιμής», σκοπούς εμπορίας ανθρώπων και οικονομική εκμετάλλευση, αποδίδονται  με  τον όρο «γυναικοκτονία» και γίνεται λόγος  για ανάγκη  διακριτής  τυποποιημένης  ποινικής  πρόβλεψης ή και για αναγωγή αυτής ως διακεκριμένης παραλλαγής της ανθρωποκτονίας  του άρθρου  299 ΠΚ. Διεθνώς, σε αρκετές  χώρες, καθώς το φαινόμενο δεν είναι  μόνο  ελληνικό  αλλά  έχει προσλάβει παγκόσμιες διαστάσεις, υιοθετήθηκε και νομοθετικά η θεώρηση αυτή. Η θλιβερή πραγματικότητα  που βιώνουμε, αξιώνει επιτακτικά, στα πλαίσια  της  λειτουργικής  σας αρμοδιότητας και αποστολής για  την τήρηση της νομιμότητας και την προστασία των πολιτών, και τη δική σας, υπερβάλλουσα εγρήγορση, σημαντική παρέμβαση και συμβολή.  Ενεργώντας, οιονεί προληπτικά και  συνεπώς και αποτρεπτικά, πρέπει  να  εξαντλείτε  κάθε νομική σας δυνατότητα με επιδίωξη  να  αντιμετωπίζονται με τον αρμόζοντα δραστικό τρόπο και με ικανοποιητικά αποτελέσματα οι εκδηλώσεις ενδοοικογενειακής  βίας, ήδη από το πρώιμο στάδιο εμφάνισής τους, κυρίως, εκτός των άλλων, και με τη δημιουργία όρων αποφόρτισης, μείωσης της έντασης και παρεμπόδισης δυσμενέστερης εξέλιξης. Επισημαίνεται ότι στη σύγχρονη αντεγκληματική πολιτική αναγνωρίζεται  ως σημαντικός παράγων  επιτυχίας της και η εκ των προτέρων γνώση από τον υποψήφιο δράστη αξιόποινης πράξης, ότι εφόσον τελικώς  παραβεί τον ποινικό νόμο  θα τύχει  της δέουσας  απάντησης  από  την οργανωμένη πολιτεία. Ότι  δηλαδή  θα διακριβωθεί η ταυτότητά  του, θα  συλληφθεί, θα  δικαστεί σύντομα και θα του επιβληθεί η προβλεπόμενη προσήκουσα ποινή, η οποία, οπωσδήποτε  θα  εκτελεστεί. Μετά από αυτά, παρακαλούμε να εντείνετε  την υπηρεσιακή σας  δραστηριότητα, εμπλουτίζοντας και επαυξάνοντας  αυτή στην αντιμετώπιση της ενδοοικογενειακής βίας και υπό τις  ειδικότερες, ακόλουθες γενικές οδηγίες, πέραν αυτών, αναλόγων ή παρεμφερών, που σας έχουν ήδη δοθεί. Ι. Στις  ακροάσεις πολιτών,  κατά την άσκηση  του  από το άρθρο 25 παρ.4 στοιχ.α του ν.1756/1988 απορρέοντος δικαιώματός σας, να  επιδεικνύετε   ιδιαίτερο   ενδιαφέρον  και αυξημένη  προσοχή  στις  αιτιάσεις και τα «παράπονα», προσώπων, που   τις περισσότερες φορές είναι γυναίκες, όταν εμφανίζονται ως θύματα ενδοοικογενειακής βίας. Επιβάλλεται τα πρόσωπα  αυτά να προσεγγίζονται  με  διακριτικότητα  και σεβασμό της αξιοπρέπειάς  τους, να υποστηρίζονται και να ενθαρρύνονται στην καταγγελία  βίαιης σε βάρος  τους  συμπεριφοράς. Άμεσα στη συνέχεια,  συντρεχόντων  των νομίμων όρων,  θα  πρέπει  να  προβαίνετε  στις  προβλεπόμενες  δικονομικές   ενέργειες  για τη  βεβαίωση αξιόποινης  συμπεριφοράς κ.λ.π, ενεργώντας συγχρόνως για  την αποκλιμάκωση  της έντασης και απομάκρυνση του κινδύνου περαιτέρω αρνητικών εξελίξεων. Εκτιμώντας δε  και τις ιδιαίτερες συνοδευτικές  περιστάσεις  κάθε περίπτωσης,  να  απευθύνετε  σαφείς και ορισμένες οδηγίες προς τους αστυνομικούς ανακριτικούς υπαλλήλους   και  να  ζητάτε την  ενεργοποίηση, την  συνδρομή , την ενασχόληση και την επιμέλεια των  θεσμοθετημένων δομών  των Κοινωνικών Υπηρεσιών. Δεν πρέπει, βεβαίως, να σας διαφεύγει ότι  ο  ν. 3500/2006  και   οι συναφείς  διατάξεις  του νέου  ΠΚ  έχουν σκοπό  να  προστατεύσουν  τον  ορισμένο κύκλο  προσώπων  και  δεν  νοείται  παρέμβαση  που   να  είναι  αυθαίρετη  ή  να θίγει   την  και συνταγματικά  προστατευόμενη  ιδιωτική   και  οικογενειακή   ζωή  των ατόμων. ΙΙ. Στις περιπτώσεις τέλεσης στα όρια του αυτοφώρου  πλημμελημάτων ενδοοικογενειακής βίας (σωματικής βλάβης, απειλής, παράνομης βίας), πρέπει να ακολουθείται ως κανόνας  η διαδικασία των άρθρων 417 επ. ΚΠΔ, με τη σύλληψη δηλαδή του δράστη, την προσαγωγή του στον εισαγγελέα, την άσκηση  εναντίον του  ποινικής δίωξης (εφόσον συντρέχουν  οι για τούτο αξιούμενες από το νόμο προϋποθέσεις) και την άμεση παραπομπή του στο ποινικό ακροατήριο, εκτός  εάν δικονομικοί  ή άλλοι εξαιρετικοί λόγοι  εμποδίζουν  τη διαδικασία  αυτή. Στην αυτόφωρη  διαδικασία  προσφέρονται, από τη μη διαδρομή του χρόνου, αναλλοίωτα  τα  αποδεικτικά  στοιχεία (πρωτογενής απόδειξη) και συνεπώς είναι δυνατή η αμεσότητα της ποινικής προστασίας των θυμάτων. Σε περίπτωση μη εφαρμογής της αυτόφωρης διαδικασίας ο δράστης δεν αποθαρρύνεται ούτε αποτρέπεται  αποτελεσματικά  από το να υπερβαίνει  τους  φραγμούς  της  νομιμότητας   και  είναι πιο ευχερές πλέον σ΄ αυτόν, να εκδηλώνει, για ακόμη  μια φορά, τη  βίαιη-αξιόποινη συμπεριφορά  του εναντίον αδύναμων ατόμων  με τα  οποία (θα συνεχίσει να) συνοικεί. ΙΙΙ. Όταν με τη συνδρομή των νομίμων προϋποθέσεων εφαρμόζεται η διαδικασία της ποινικής διαμεσολάβησης (άρθρ.11 επ.  ν.3500/2006), ο  αρμόδιος  για  τα θέματα   ενδοοικογενειακής βίας εισαγγελικός λειτουργός παρακολουθεί επισταμένως την τήρηση  των τεθέντων όρων από τον φερόμενο  ως  υπαίτιο ενδοοικογενειακής  βίας  και θα πρέπει να επιλαμβάνεται τάχιστα  όταν  αυτός  δεν συμμορφώνεται με  τους όρους. ΙV. Οι συναφείς ποινικές υποθέσεις που εισάγονται στο ακροατήριο, θα προσδιορίζονται, σύμφωνα και με τη σπουδαιότητά τους, κατά  προτεραιότητα  και  κατά την κατανομή τους στο  έκθεμα   θα προτάσσονται στην  αρίθμηση  για να αποφεύγεται η αναβολή εκδίκασής τους, εξαιτίας  του γνωστού λόγου  «της παρέλευσης του ωραρίου». Μετά από αναβολή της υπόθεσης, εφόσον το δικαστήριο παρέλειψε τον προσδιορισμό της υπόθεσης σε ρητή δικάσιμο, θα  ενεργούνται  τα  ανάλογα. V. Tέλος, στις περιπτώσεις στις οποίες  τα  θύματα   πράξεων ενδοοικογενειακής  βίας  είναι ανήλικοι,  ισχύουν και οι ειδικότερες οδηγίες που έχομε ήδη απευθύνει (Εγκ.Εισ.ΑΠ16/2007 [Β. Μαρκή] και Εγκ. Εισ. ΑΠ 5/2021 [Γ.Αδειλίνη], αναρτημένες  στην ιστοσελίδα  www.eisap.gr). Είναι  προφανές   ότι  οι  παραπάνω,  υπό το πρίσμα  της εισαγγελικής  λειτουργίας  από   το άρθρο 24 παρ.5α  ν.1756/1988,   γενικές οδηγίες, στοχεύουν στην αντιμετώπιση της   εγκληματικότητας   που  εμφανίζεται  με   την  ειδική παθογένεια  της  ενδοοικογενειακής  βίας. Διατηρούν μεν και τη γενικότερη χρησιμότητά τους, αλλά εκ του σκοπού και ιδίως από την ειδικότερη φύση τους,  δεν  επεκτείνονται  σε   θέματα  καταπολέμησης   της   εγκληματικότητας  συνολικώς, καθώς αυτά συνάπτονται με την έρευνα  των ευρύτερων   κοινωνικών, οικονομικών,  πολιτικών,  ιδεολογικών καταστάσεων, εκτάκτων συνθηκών (όπως η πανδημία), τους  λόγους που  εξωθούν στο έγκλημα, τις  μεθόδους δράσης  των  υπαιτίων  εγκληματικών πράξεων, τις ποικιλόμορφες  παραμέτρους  και εκδοχές  αυτών κλπ.  Άλλωστε, αυτά αποτελούν αντικείμενο της γενικότερης, σύγχρονης αντεγκληματικής πολιτικής, του προγραμματισμού και του συνολικού σχεδιασμού για τη σφαιρική αντιμετώπιση του φαινομένου της εγκληματικότητας και των εξάρσεών της. Στο ίδιο πεδίο προβληματισμού αναμφισβήτητα εντάσσεται και το φαινόμενο που μας απασχόλησε εν προκειμένω, υπό την ειδική, όμως, εισαγγελική οπτική. Οι κ.κ. Διευθύνοντες τις Εισαγγελίες Εφετών της Χώρας, παρακαλούνται να ασκούν τη  δέουσα εποπτεία για την εφαρμογή  της  παρούσας».  Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ ",https://www.athensvoice.gr/images/1074x600/3/jpg/sites/default/files/article/2021/11/03/areios-pagos.jpg,2021,11,3
https://www.athensvoice.gr/epikairotita/politiki-oikonomia/734079/fysika-kai-mporoyn-na-meiothoyn-oi-gynaikoktonies/,Φυσικά και μπορούν να μειωθούν οι γυναικοκτονίες,2021-11-02,09:03:00,Πολιτικη & Οικονομια,Μάνος Βουλαρίνος,Μπορούν να μειωθούν οι γυναικοκτονίες αν η νομοθεσία γίνει πολύ πιο αυστηρή με κάθε συμπολίτη που σηκώνει το χέρι για να βαρέσει ή να απειλήσει,"«Nα μην το ξανακάνεις, παλιόπαιδο»","«... αρκεί οι κυβερνήσεις και η δικαιοσύνη να το θέλουν», θα ήταν ένας πιο ολοκληρωμένος, αλλά υπερβολικά μεγάλος τίτλος για το σημερινό «και μπράβο τους». Η εμπειρία υπάρχει, η τεχνολογία υπάρχει και το μόνο που απουσιάζει είναι ακριβώς το ίδιο που απουσιάζει για κάθε μορφής εγκληματική δράση: η πραγματική επιθυμία να παταχθεί. Για να μην παρεξηγηθώ, δεν εννοώ ότι οι κυβερνήσεις και η δικαιοσύνη γουστάρουν τις γυναικοκτονίες. Είμαι βέβαιος πως αν είχαν μπροστά τους ένα κουμπί το οποίο θα μπορούσε να τις σταματήσει θα το είχαν πατήσει προ πολλού. Το κακό είναι ότι η αντιμετώπιση κάθε εγκλήματος χρειάζεται πολύ περισσότερα από το πάτημα ενός κουμπιού. Χρειάζεται δουλειά. Και η εργατικότητα δεν φαίνεται να ευδοκιμεί στον ελληνικό δημόσιο βίο. Αν υπήρχε διάθεση για δουλειά, οι νομοθέτες θα έβρισκαν τρόπο η νομοθεσία να γίνει πολύ πιο αυστηρή με κάθε συμπολίτη που σηκώνει το χέρι για να βαρέσει ή να απειλήσει. Ούτε συστάσεις, ούτε ποινές με αναστολή που είναι το ισοδύναμο του «να μην το ξανακάνεις παλιόπαιδο», ούτε το μπαλάκι στο φοβισμένο θύμα που σιγά μην πάει να κάνει μήνυση για να τις ξαναφάει. Οι δράστες γυναικοκτονιών (όπως και των περισσότερων βίαιων εγκλημάτων) δεν είναι αρνάκια που ξαφνικά εγκληματούν. Είναι καθάρματα που έχουν φερθεί πολλές φορές βίαια, που πολλές φορές έχουν σηκώσει το χέρι κaι, αφού κανείς δεν τους το κόβει, το χέρι γίνεται όλο και πιο βαρύ. Είναι βέβαιο πως πολλοί παλικαράδες θα το σκέφτονταν δύο και τρεις φορές να σηκώσουν χέρι αν ήξεραν ότι αυτό σημαίνει βέβαιη φυλάκιση, έστω και για λίγους μήνες. Όπως κι αν ήξεραν ότι η επαναλαμβανόμενη βίαιη συμπεριφορά θα σημαίνει φυλάκιση χωρίς αποφυλάκιση (φαντάζομαι, συμφωνείτε πως κάποιος που σηκώνει συχνά-πυκνά το χέρι του όχι μόνο δεν μπορεί να είναι κομμάτι της κοινωνίας, αλλά είναι και κάποιος από τον οποίο η κοινωνία πρέπει να προστατευτεί). Αν υπήρχε διάθεση για δουλειά, η αστυνομία θα προστάτευε κάθε καταγγέλλουσα, ακόμα κι αν η καταγγελία αφορά μια απειλή. Δεν θα κατέγραφε απλώς την καταγγελία (όσες φορές την καταγράφει), αλλά θα έκανε τα θύματα να αισθάνονται ασφαλή. Η πολιτεία θα παρείχε ασφαλή στέγη στα θύματα (και τα παιδιά τους αν έχουν) και ο δράστης θα δέχονταν τακτικά επισκέψεις που θα τον έκαναν να καταλάβει ότι κέρδισε την προσοχή των Αρχών και ο δρόμος για τη φυλακή έχει ανοίξει και περιμένει μισό του λάθος. Αν υπήρχε διάθεση για δουλειά, θα βρισκόταν ο τρόπος οι καταδικασμένοι για επαναλαμβανόμενες κακοποιητικές συμπεριφορές να μην μπορούν να ξαναπλησιάσουν τα θύματά τους χωρίς συγκατάθεση. Πώς; Η τεχνολογία και εδώ δίνει τις λύσεις που για αιώνες ψάχνει η ανθρωπότητα, καθώς για πρώτη φορά έχουμε τη δυνατότητα να ξέρουμε την ακριβή θέση οποιουδήποτε (προφανώς δεν το περιγράφω με ακρίβεια και σίγουρα υπάρχουν κι άλλες πρακτικές παράμετροι, αλλά το νόημα θα το πιάσετε): Αν το θύμα επιθυμεί, θα μπορεί να έχει μια συσκευή η οποία θα εντοπίζει ένα τσιπάκι εμφυτευμένο στον δράστη (τι να κάνουμε... ας μην ήταν τραμπούκος) και θα χτυπάει συναγερμό μόλις ο δράστης πλησιάζει σε ορισμένη απόσταση. Ο συναγερμός θα χτυπάει και στην αστυνομία και με ένα απλό σύστημα GPS η επέμβαση θα είναι αμεση. Αν η τεχνολογία σας χαλάει, τι θα λέγατε κάθε καταδικαστική απόφαση για επαναλαμβανόμενη κακοποιητική συμπεριφορά να σήμαινε και αναγκαστική αλλαγή τόπου κατοικίας για τον δράστη σε συνδυασμό με περιορισμούς στις μετακινήσεις του (όπως είπα, ας μην ήταν τραμπούκος); Φυσικά αυτές είναι λίγες ιδέες, και είμαι σίγουρος ότι υπάρχουν πολύ περισσότερες και καλύτερες αλλά το θέμα μου δεν είναι οι ιδέες αυτές καθαυτές αλλά η συνειδητοποίηση πως όπως θα ήταν ανόητο να κυνηγάμε ακόμα την τροφή μας με βέλη, έτσι είναι ανόητο να μην χρησιμοποιούμε όλα τα όπλα που μας χαρίζει η τεχνολογία για να προστατέψουμε τους πιο αδύνατους. Και η πάταξη του εγκλήματος (και ιδιαιτέρως εγκλημάτων όπως η γυναικοκτονία) είναι ο ορισμός της προστασίας των πιο αδύναμων. Δεν ξέρω για εσάς, αλλά έχω βαρεθεί να ακούω και να διαβάζω για το πώς όλα είναι θέμα παιδείας από ανθρώπους που δεν καταλαβαίνουν ότι η παιδεία δεν μπορεί να μην περιλαμβάνει τον έλεγχο και την τιμωρία. Και τώρα που η τεχνολογία και η επιθυμία των πολλών (που επιτέλους απαλλάσσονται από ταμπού δεκαετιών) το επιτρέπει, θέλω επιτέλους να δω τους αδύνατους να μπορούν να κυκλοφορούν χωρίς φόβο και τις γυναίκες να χωρίζουν όποτε θέλουν και να κάνουν σχέση με όποιον θέλουν χωρίς να ανησυχούν για τη ζωή τους. Και κυρίως θέλω να δω τους τραμπούκους στη γωνία. Και μπράβο τους.",https://www.athensvoice.gr/images/1074x600/3/jpg/sites/default/files/article/2021/11/02/gynaikoktonia.jpg,2021,11,2
https://www.athensvoice.gr/epikairotita/ellada/733951/paralirima-mitropoliti-kozanis-gia-gynaikes-kai-gynaikoktonies/,Παραλήρημα Μητροπολίτη Κοζάνης για γυναίκες και γυναικοκτονίες,2021-11-01,09:24:00,Ελλαδα,Newsroom,Παραλήρημα κατά των γυναικών από τον μητροπολίτη Κοζάνης: Να έχετε κλειστό το στόμα - Εμπαιγμός ο όρος γυναικοκτονία.,"«Φτιάξαμε έναν καινούριο όρο εμείς οι Έλληνες για τις γυναίκες, για να τις εμπαίζουν και αυτές το πιστεύουν. Γυναικοκτονία, λέει»","Το ζήτημα των γυναικοκτονιών αλλά και της συμπεριφοράς των γυναικών απέναντι στους άντρες σχολίασε στο κήρυγμά του ο Μητροπολίτης Κοζάνης. «Φτιάξαμε έναν καινούριο όρο εμείς οι Έλληνες για τις γυναίκες, για να τις εμπαίζουν και αυτές το πιστεύουν. Γυναικοκτονία, λέει. Πού να ακουστεί στον νομικό ποινικό κόσμο ανά την οικουμένη και να γελάσει ή μάλλον να καγχάσει. Γυναίκα δεν είσαι άνθρωπος; Δεν είσαι άνθρωπος; Γιατί εμείς ξέρουμε ανθρωποκτονία, είτε στον άνδρα είτε στη γυναίκα. Είσαι άνθρωπος, εικόνα του Θεού. Αφού δεν είσαι άνθρωπος τι είσαι;» και πρόσθεσε: «Αδελφοί μου και αδελφές έχετε κάνει ένα μεγάλο λάθος. Δυο ανόμοια πράγματα δεν μπορεί να έχουν ισονομία, ισοτιμία. Υπόκλιση του ενός προς τον άλλον στα έργα του, που του έδωσε ο θεός. Το μεγαλύτερο κόσμημα στη γυναίκα είναι η μητρότητα, η συζυγία!». Στη συνέχεια του κηρύγματός του, ο μητροπολίτης Κοζάνης μίλησε για τον «σωστό τρόπο συμπεριφοράς» των γυναικών. Συγκεκριμένα, τόνισε ότι «μου λένε γυναίκες πως, σεβασμιότατε, οι άντρες μας πολλές φορές μας ταπεινώνουν. Στο χέρι σας είναι να μεταδώσετε, να μεταγγίσετε αυτό που είστε. Έλεγαν οι μανάδες μας, ακούστε παιδιά μου, εμείς οι γυναίκες ό,τι θέλουμε κάνουμε, αρκεί σε κάποια στιγμή να έχουμε το στόμα μας κλειστό και μετά θα γίνει αυτό που εμείς θέλουμε. Έχει δύναμη η γυναίκα, γιατί έχει αισθήματα που δεν έχει ο άνδρας», ενώ η συμβουλή που ο ίδιος δίνει είναι, όπως λέει, αυτή που ακολουθούσαν οι μανάδες παλαιότερα και ήταν το «να έχουμε το στόμα μας κλειστό».  Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/11/01/kozani.jpg,2021,11,1
https://www.athensvoice.gr/epikairotita/ellada/733881/gynaikoktonia-stin-ierapetra-tin-triti-ston-anakriti-o-54hronos/,Γυναικοκτονία στην Ιεράπετρα: Την Τρίτη στον ανακριτή ο 54χρονος,2021-10-31,14:15:52,Ελλαδα,Newsroom,Γυναικοκτονία στην Ιεράπετρα: Την Τρίτη στον ανακριτή ο συζυγοκτόνος της 48χρονης Νεκταρίας.,Πήρε εξιτήριο από το νοσοκομείο και κρατείται στο αστυνομικό τμήμα,"Ο 54χρονος συζυγοκτόνος στην Ιεράπετρα πήρε εξιτήριο από το νοσοκομείο και την Τρίτη  αναμένεται να οδηγηθεί στον ανακριτή, για να απολογηθεί για τη δολοφονία της 48χρονης πρώην συζύγου του το πρωί της περασμένης Παρασκευής. Ο γυναικοκτόνος που έστησε και εκτέλεσε, δίνοντας στις αρχές εξηγήσεις για τα κίνητρα της φρικαλέας πράξης του. Αυτή την στιγμή κρατείται στο αστυνομικό τμήμα, καθώς θεωρείται πλέον υγιής, ύστερα από τα τραύματα που προκάλεσε ο ίδιος στον εαυτό του. Την ίδια ώρα, την πολιτική αγωγή ανέλαβε ο ποινικολόγος, Απόστολος Λύτρας, ο οποίος δήλωσε στο protothema.gr πως: «Αμέσως μετά την τέλεση του ειδεχθέντος εγκλήματος στην Ιεράπετρα επικοινώνησε μαζί μου η μεγάλη κόρη της θανούσας και άλλοι συγγενείς της, προκειμένου να αναλάβω την εκπροσώπηση της οικογένειας του θύματος. »Δυστυχώς, είμαστε μπροστά σε μια ακόμα δολοφονία γυναίκας που χάνει την ζωή της απο τον εν διαστάσει σύζυγό της. Επιθυμία των παιδιών της δολοφονηθείσας ειναι να σεβαστούν όλοι το πένθος τους. Θα δηλώσουμε παράσταση προς υποστήριξη της κατηγορίας και θα πράξουμε τα δέοντα προκειμένου να αναδειχθούν οι συνθήκες κάτω από τις οποίες τελέστηκε η αποτρόπαια αυτή πράξη». Την ίδα ώρα, το «φως» της δημοσιότητας βλέπουν οι διάλογοι ανάμεσα στον 54χρονο συζυγοκτόνο στην Ιεράπετρα με την ΕΛ.ΑΣ. και τον γιο του, όσο απειλούσε να αυτοκτονήσει και αυτοτραυματίστηκε με το μαχαίρι που κρατούσε. Μετά από 7 ώρες διαπραγματεύσεων με την ΕΛ.ΑΣ. και τον γιο του τελικά ο 54χρονος πείστηκε να μην αυτοκτονήσει και παραδόθηκε στις αρχές. Ο μεγαλύτερος γιος έχει τις καλύτερες σχέσεις με τον πατέρα του και έπαιξε καθοριστικό ρόλο για τη σύλληψή του. Το ζευγάρι αντιμετώπιζε εδώ και χρόνια πολύ σοβαρά προβλήματα, προσωπικά και οικονομικά. Ο 54χρονος είχε αγοράσει νταλίκα για τη μεταφορά κηπευτικών από την Ιεράπετρα, ωστόσο δεν κατάφερε ποτέ να αποπληρώσει τα χρέη του και η τράπεζα κατάσχεσε την περιουσία του. Η εξαμελής οικογένεια έμεινε γρήγορα στο δρόμο και τότε η τοπική κοινωνία της Ιεράπετρας κινητοποιήθηκε για να φιλοξενηθούν κάπου, οι δυο γονείς και τα 4 παιδιά τους. Στη συνέχεια βρέθηκε ένα μικρό και φθηνό σπίτι, από όπου όμως τους έγινε δεύτερη έξωση. Το θύμα περιγράφεται ως μια πολύ εργατική γυναίκα που δούλευε μέχρι και σε τρεις διαφορετικές δουλειές ταυτόχρονα προκειμένου να στηρίζει τα παιδιά της. Τα προβλήματα στη σχέση του ζευγαριού ήταν πάντα παρόντα και επιδεινώθηκαν όταν ο 54χρονος άρχισε να ζητάει χρήματα από τη σύζυγό του. Εκείνη κατάφερε να φύγει από το γάμο, όμως ο 54χρονος δεν την άφησε ποτέ σε ησυχία. Σύμφωνα με πληροφορίες, πήγαινε όπου εκείνη έπιανε δουλειά ή σπίτι και της ζητούσε χρήματα, ενώ τα τελευταία χρόνια, όπου κι αν βρισκόταν, έλεγε ότι σκόπευε να τη σκοτώσει. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/10/31/egklhma-ierapetra3.jpg,2021,10,31
https://www.athensvoice.gr/epikairotita/ellada/733868/gynaikoktonies163-ek-anazitiseis-pos-na-htypiso-ti-gynaika-moy/,Γυναικοκτονίες:163 εκ αναζητήσεις «Πώς να χτυπήσω τη γυναίκα μου»,2021-10-31,11:11:00,Ελλαδα,Newsroom,Γυναικοκτονίες: 163 εκατ. αναζητήσεις για το «πώς να χτυπήσω τη γυναίκα μου χωρίς συνέπειες».,"Δεύτερη πανδημία η έμφυλη βία, διαπιστώνει η ψυχολόγος, Στέλλα Αργυρίου","163 εκατ. φορές αναζητήθηκε στο ίντερνετ κατά τη διάρκεια της πανδημίας το «πώς να χτυπήσω τη γυναίκα μου χωρίς να το καταλάβει κανείς». ​Η ψυχολόγος, Στέλλα Αργυρίου, μίλησε στον ΣΚΑΪ στον απόηχο της νέας, 13ης γυναικοκτονίας στη χώρα μας το 2021. «Έχουμε μια δεύτερη πανδημία, αυτή της έμφυλης βίας, την οποία πρέπει να διαχειριστούμε με σοβαρότητα  γιατί δυστυχώς τα περιστατικά πληθαίνουν, και η μια  τραγωδία δίνει τη σκυτάλη στην άλλη», τόνισε η ψυχολόγος, διευκρινίζοντας ότι στην αύξηση των βιαιοπραγιών και των δολοφονιών έχει παίξει ρολό η πανδημία. «Η βία έχει μπει μέσα στα σπίτια. Πρέπει να υπάρχει υποστηρικτικό περιβάλλον, για  να μπορέσει η μάνα, η σύζυγος, η σύντροφος να στηριχθεί για να εγκαταλείψει το δυνάστη. Δολοφονούνται και αφήνουν πίσω υποχρεώσεις αφήνουν πίσω παιδιά. Πρέπει αυτές οι γυναίκες να υποστηριχτούν από την πολιτεία», υπογράμμισε η κ. Αργυρίου. «Δεν υπάρχει σεβασμός και υπομονή στις σχέσεις, πρέπει να βγούμε καλύτεροι από την πανδημία. Να ασχολούμαστε καθημερινά με το πώς θα γινόμαστε καλύτεροι», ανέφερε. Την ίδα ώρα, το «φως» της δημοσιότητας βλέπουν οι διάλογοι ανάμεσα στον 54χρονο συζυγοκτόνο στην Ιεράπετρα με την ΕΛ.ΑΣ. και τον γιο του, όσο απειλούσε να αυτοκτονήσει και αυτοτραυματίστηκε με το μαχαίρι που κρατούσε. Μετά από 7 ώρες διαπραγματεύσεων με την ΕΛ.ΑΣ. και τον γιο του τελικά ο 54χρονος πείστηκε να μην αυτοκτονήσει και παραδόθηκε στις αρχές. Ο μεγαλύτερος γιος έχει τις καλύτερες σχέσεις με τον πατέρα του και έπαιξε καθοριστικό ρόλο για τη σύλληψή του. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/10/31/gunaikoktonies.jpg,2021,10,31
https://www.athensvoice.gr/epikairotita/ellada/733859/gynaikoktonia-stin-ierapetra-o-dialogos-toy-drasti-me-tin-elas/,Γυναικοκτονία στην Ιεράπετρα: Ο διάλογος του δράστη με την ΕΛΑΣ,2021-10-31,08:17:00,Ελλαδα,Newsroom,Γυναικοκτονία στην Ιεράπετρα: Ο διάλογος του δολοφόνου με την ΕΛΑΣ και τον γιο του.,Πώς τον έπεισαν να παραδοθεί,"Την ώρα που τα παιδιά, συγγενείς και συγχωριανοί αποχαιρετούσαν την άτυχη Νεκταρία, αποκαλύφθηκαν νέα στοιχεία για την υπόθεση της γυναικοκτονίας στην Ιεράπετρα, με τους διαλόγους ανάμεσα στον 54χρονο συζυγοκτόνο, την ΕΛ.ΑΣ. και τον γιο του, να βλέπουν το «φως» της δημοσιότητας. Ο 54χρονος άντρας που είχε στήσει καρτέρι στην 48χρονη όταν εκείνη πήγε για δοκιμαστικό σε μία νέα δουλειά σε ξενοδοχείο που βρίσκεται στην Περιστερά Ιεράπετρας και εντός του πάρκινγκ αφού την εμβόλισε με το μηχανάκι του, την κυνήγησε και την σκότωσε μαχαιρώνοντάς την 18 συνολικά φορές. Όπως έχει αναφέρει αυτόπτης μάρτυρας στο cretapost, ο 54χρονος μετά τη δολοφονία ήταν αρκετά ψύχραιμος καθώς σε ερώτηση που του έκανε η μητέρα της διευθύντριας του ξενοδοχείου «τι έκανες στην Νεκταρία» εκείνος απάντησε ψυχρά «είχαμε προηγούμενα». Στη συνέχεια πήγε σε έναν γκρεμό, που βρίσκεται δίπλα από το ξενοδοχείο, και απειλούσε να αυτοκτονήσει ενώ αυτοτραυματίστηκε με το μαχαίρι που κρατούσε προκαλώντας δύο επιπόλαια τραύματα στο αριστερό του στήθος. Μετά από 7 ώρες διαπραγματεύσεων με την ΕΛ.ΑΣ. και τον γιο του τελικά ο 54χρονος πείστηκε να μην αυτοκτονήσει και παραδόθηκε στις αρχές. Ο μεγαλύτερος γιος έχει τις καλύτερες σχέσεις με τον πατέρα του και έπαιξε καθοριστικό ρόλο για τη σύλληψή του. Τραγικές φιγούρες είναι τα τέσσερα παιδιά της 48χρονης γυναίκας. Η «Η μάνα μου όντως, δεν υπήρχε στιγμή που να έλειπε από δίπλα μας. Οτιδήποτε κι αν κάναμε, οτιδήποτε χρειαζόμασταν, είτε από ψυχολογική υποστήριξη, είτε χρηματική είτε νοσοκομειακή, ήτανε εκεί. Από τα χειρότερα μέχρι τα καλύτερα δεν υπήρχε περίπτωση να λείπει», δήλωσε η κόρη της εκλιπούσας. Μιλώντας αποκλειστικά στο MEGA, η κόρη της 48χρονης, περιγράφει έναν ιδιαίτερα εκρηκτικό πατέρα, όμως η ίδια δεν περίμενε ότι θα φτάσει στο σημείο να πραγματοποιήσει τις απειλές εναντίον της συζύγου του. «Οι γονείς μου μένανε μαζί μέχρι και τον Μάρτιο. Η μαμά μου έφυγε από το σπίτι. Εγώ έχω γυρίσει στην Κρήτη τον τελευταίο ένα χρόνο. Το κάθε σπίτι έχει τα καλά και τα κακά, έτσι είχαμε κι εμείς. Αλλά όχι τόσο όσο να μπορούσε να φτάσει εκεί πέρα ο συγκεκριμένος άνθρωπος. Ξέρω ότι πάνω στα νεύρα του ο καθένας λέει πολλά. Πίστευα ότι ο πατέρας μου ένιωθε πληγωμένος, προδομένος», σημείωσε η κόρη του θύματος. Το ζευγάρι αντιμετώπιζε εδώ και χρόνια πολύ σοβαρά προβλήματα, προσωπικά και οικονομικά. Ο 54χρονος είχε αγοράσει νταλίκα για τη μεταφορά κηπευτικών από την Ιεράπετρα, ωστόσο δεν κατάφερε ποτέ να αποπληρώσει τα χρέη του και η τράπεζα κατάσχεσε την περιουσία του. Η εξαμελής οικογένεια έμεινε γρήγορα στο δρόμο και τότε η τοπική κοινωνία της Ιεράπετρας κινητοποιήθηκε για να φιλοξενηθούν κάπου, οι δυο γονείς και τα 4 παιδιά τους. Στη συνέχεια βρέθηκε ένα μικρό και φθηνό σπίτι, από όπου όμως τους έγινε δεύτερη έξωση. Το θύμα περιγράφεται ως μια πολύ εργατική γυναίκα που δούλευε μέχρι και σε τρεις διαφορετικές δουλειές ταυτόχρονα προκειμένου να στηρίζει τα παιδιά της. Τα προβλήματα στη σχέση του ζευγαριού ήταν πάντα παρόντα και επιδεινώθηκαν όταν ο 54χρονος άρχισε να ζητάει χρήματα από τη σύζυγό του. Εκείνη κατάφερε να φύγει από το γάμο, όμως ο 54χρονος δεν την άφησε ποτέ σε ησυχία. Σύμφωνα με πληροφορίες, πήγαινε όπου εκείνη έπιανε δουλειά ή σπίτι και της ζητούσε χρήματα, ενώ τα τελευταία χρόνια, όπου κι αν βρισκόταν, έλεγε ότι σκόπευε να τη σκοτώσει. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/10/31/gynaikoktonia-ierapetra1.jpg,2021,10,31
https://www.athensvoice.gr/epikairotita/ellada/733823/gynaikoktonia-stin-ierapetra-teleytaio-antio-stin-48hroni/,Γυναικοκτονία στην Κρήτη: Το τελευταίο αντίο στην 48χρονη,2021-10-30,11:27:00,Ελλαδα,Newsroom,H Νεκταρία η οποία είναι θύμα γυναικοκτονίας και αφήνει πίσω της 4 παιδιά κηδεύεται στην ιδιαίτερη πατρίδα της στον Αμπελούζο στη Μεσαρά.,Τραγικές φιγούρες τα τέσσερα παιδιά και η μητέρα της,"Συγγενείς και φίλοι συγκεντρώθηκαν στον Ιερό Ναό Κοίμησης της Θεοτόκου, προκειμένου να πουν το τελευταίο αντίο στην άτυχη γυναίκα η οποία δολοφονήθηκε χθες από τον πρώην σύζυγο της. Τραγικές φιγούρες τα τέσσερα παιδιά της αλλά και η ηλικιωμένη μητέρα της, η οποία σύμφωνα με πληροφορίες του cretalive, δεν ξέρει ότι το παιδί της δολοφονήθηκε. Γυναικοκτονία στην Ιεράπετρα: Η κηδεία της 48χρόνης © Cretapost Γυναικοκτονία στην Ιεράπετρα: Η κηδεία της 48χρόνης © Cretapost Σύμφωνα με το cretapost, ο 54χρονος συζυγοκτόνος παρέμεινε το βράδυ στο νοσοκομείο της Ιεράπετρας καθώς αυτοτραυματίστηκε με το φονικό όπλο. Ο δράστης μετά την άγρια δολοφονία της 48χρονης πήγε σε γκρεμό που υπήρχε δίπλα από το ξενοδοχείο και απειλούσε να αυτοκτονήσει ενώ όπως φαίνεται μαχαιρώθηκε δύο φορές στο στήθος. Μετά από επτά ώρες διαπραγματεύσεων με την ΕΛ.ΑΣ., παρουσία του μεγάλου του γιου, ο 54χρονος τελικά πείστηκε να μην βάλει τέλος στη ζωή του και να παραδοθεί. Ασθενοφόρο του ΕΚΑΒ τον παρέλαβε και τον μετέφερε στο νοσοκομείο της Ιεράπετρας όπου και νοσηλεύεται φρουρούμενος. «Φέρει δύο τραύματα από αμβλύ όργανο στο αριστερό στήθος. Το ένα επιφανειακό το άλλο λίγο πιο βαθύ. Οι γιατροί τον περιέθαλψαν ενώ δεν χρειάστηκε χειρουργική επέμβαση», τόνισε ο διοικητής του νοσοκομείου Ιεράπετρας, Μανώλης Καλλιονάκης. Σύμφωνα με τη μαρτυρία της διευθύντριας του ξενοδοχείου, όπου έγινε η άγρια δολοφονία, ο δράστης ήταν απόλυτα ψύχραιμος, ενώ είχε προαναγγείλει την πρόθεσή του να την σκοτώσει. Σύμφωνα με το cretapost, η 48χρονη έφυγε το πρωί από το σπίτι όπου έμενε με το νέο της σύντροφο στην Ιεράπετρα για να πάει σε ξενοδοχείο στην περιοχή της Περιστεράς, προκειμένου να κάνει ένα δοκιμαστικό για να πιάσει δουλειά. «Η κοπέλα ήρθε το πρωί να κάνει δοκιμαστικά για να δούμε αν θα την πάρουμε του χρόνου. Αυτός, όπως μάθαμε, την ακολούθησε από το σπίτι της. Η μητέρα μου βρισκόταν στο πάρκινγκ όταν η κοπέλα έφτασε στο ξενοδοχείο, συνοδευόμενη από τον φίλο της. Ο φίλος της έφυγε και στη συνέχεια η 48χρονη μπήκε μέσα και πλησίασε την μητέρα μου. Εκείνη την ώρα μπαίνει αυτός με τη μηχανή του μέσα στο πάρκινγκ και την εμβολίζει, την ρίχνει κάτω. Σηκώνεται η Νεκταρία και η μητέρα μου φεύγει για να πάει να τηλεφωνήσει στην αστυνομία. Όταν επέστρεψε η μητέρα μου είδε τον 54χρονο πάλι στο πάρκινγκ απόλυτα ψύχραιμο. Εκείνη δεν γνώριζε ότι λίγα δευτερόλεπτα πριν την είχε σκοτώσει. Και του λέει “Πού είναι η …; Τί της έκανες;” και της απαντά “Είχαμε προηγούμενα” και φεύγει», ανέφερε μιλώντας στο cretapost, η διευθύντρια του ξενοδοχείου. «Στην είσοδο δεν έπαιρνε μπροστά η μηχανή του. Την παρατάει και φεύγει με τα πόδια και πάει στο δίπλα χωράφι, που είναι γκρεμός. Εκεί απειλεί εδώ και τρεις ώρες να αυτοκτονήσει με τους αστυνομικούς να βρίσκονται στο σημείο», πρόσθεσε, περιγράφοντας τις επόμενες κινήσεις του δολοφόνου. Στο σημείο έσπευσε ειδικός διαπραγματευτής της Αστυνομίας που συνομιλούσε με τον άνδρα, ενώ επιστρατεύτηκε και ο γιος του ο οποίος επικοινώνησε μαζί του. Στην περιοχή βρέθηκε από νωρίς ασθενοφόρο και Πυροσβεστική, ενώ από θαλάσσης βρίσκεται σκάφος του Λιμενικού.mΤο θύμα βρέθηκε νεκρό στις σκάλες κοντά στον χώρο της πισίνας. Ο 54χρονος επιχείρησε να φύγει με τη μοτοσικλέτα του, ωστόσο δεν τα κατάφερε γιατί το δίκυκλο δεν έπαιρνε μπροστά. Στράφηκε τότε προς τη θάλασσα κατευθυνόμενος προς τον γκρεμό απειλώντας να αυτοκτονήσει. Το ιστορικό της οικογένειας Το ζευγάρι αντιμετώπιζε εδώ και χρόνια πολύ σοβαρά προβλήματα, προσωπικά και οικονομικά. Ο 54χρονος είχε αγοράσει νταλίκα για τη μεταφορά κηπευτικών από την Ιεράπετρα, ωστόσο δεν κατάφερε ποτέ να αποπληρώσει τα χρέη του και η τράπεζα κατάσχεσε την περιουσία του. Η εξαμελής οικογένεια έμεινε γρήγορα στο δρόμο και τότε η τοπική κοινωνία της Ιεράπετρας κινητοποιήθηκε για να φιλοξενηθούν κάπου, οι δυο γονείς και τα 4 παιδιά τους. Στη συνέχεια βρέθηκε ένα μικρό και φθηνό σπίτι, από όπου όμως τους έγινε δεύτερη έξωση. Το θύμα περιγράφεται ως μια πολύ εργατική γυναίκα που δούλευε μέχρι και σε τρεις διαφορετικές δουλειές ταυτόχρονα προκειμένου να στηρίζει τα παιδιά της. Τα προβλήματα στη σχέση του ζευγαριού ήταν πάντα παρόντα και επιδεινώθηκαν όταν ο 54χρονος άρχισε να ζητάει χρήματα από τη σύζυγό του. Εκείνη κατάφερε να φύγει από το γάμο, όμως ο 54χρονος δεν την άφησε ποτέ σε ησυχία. Σύμφωνα με πληροφορίες, πήγαινε όπου εκείνη έπιανε δουλειά ή σπίτι και της ζητούσε χρήματα, ενώ τα τελευταία χρόνια, όπου κι αν βρισκόταν, έλεγε ότι σκόπευε να τη σκοτώσει. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2021/10/30/khdeia-nektaria6-750x375.jpg,2021,10,30
https://www.athensvoice.gr/epikairotita/ellada/733713/gynaikoktonia-stin-ierapetra-eihe-proanaggeilei-ti-dolofonia/,Γυναικοκτονία στην Ιεράπετρα: Είχε προαναγγείλει τη δολοφονία,2021-10-29,07:34:00,Ελλαδα,Newsroom,Γυναικοκτονία στην Ιεράπετρα: Ο 54χρονος είχε προαναγγείλει τη δολοφονία εδώ και καιρό.,Την έριξε κάτω με μοτοσικλέτα και τη μαχαίρωσε,"Νέα στοιχεία έρχονται στο «φως» για τη νέα υπόθεση γυναικοκτονίας στην Ιεράπετρα με θύμα μία 48χρονη και δράστη τον 54χρονο σύζυγό της. Σύμφωνα με το radiolasithi το περιστατικό φαίνεται πως έγινε σε εξωτερικό χώρο ενοικιαζόμενων δωματίων όπου έμενε προσωρινά η γυναίκα. Όταν ο 54χρονος συναντήθηκε μαζί της, της επιτέθηκε με σφοδρότητα, ρίχνοντας την κάτω αρχικά με μια μοτοσικλέτα και στη συνέχεια με πολλαπλές μαχαιριές τη σκότωσε ακαριαία. Μαρτυρίες ανθρώπων που γνώριζαν το δράστη αναφέρουν πως ο 54χρονος είχε προαναγγείλει τη δολοφονία εδώ και καιρό, έχοντας μεγάλες διαφορές με τη 48χρονη, λέγοντας σε γνωστούς του πως θα τη σκότωνε, χωρίς κανείς να πιστέψει ότι σοβαρολογούσε. Μέχρι και τις 10 το πρωί ο δράστης βρίσκεται σε βραχώδη περιοχή, πολύ κοντά στο σημείο της δολοφονίας απειλώντας να αυτοκτονήσει, ενώ η περιοχή είναι αποκλεισμένη από την Αστυνομία. Την ίδια ώρα, αναμένεται και ο ιατροδικαστής προκειμένου να πραγματοποιήσει την πρώτη αυτοψία στη σορό της άτυχης 48χρονης. Σημειώνεται ότι στο σημείο έχουν φτάσει και τα παιδιά του, για να τον πείσουν να μην αυτοκτονήσει, Υπενθυμίζεται ότι στο συγκεκριμένο σημείο είχε αυτοκτονήσει και άλλος ένας νεαρός πριν από λίγο καιρό.   Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/10/29/gynaikoktonia-ierapetra1.jpg,2021,10,29
https://www.athensvoice.gr/epikairotita/politiki-oikonomia/730637/giati-gynaikoktonia-i-tragodia-stin-argolida/,Γιατί γυναικοκτονία η τραγωδία στην Αργολίδα;,2021-10-01,18:43:00,Πολιτικη & Οικονομια,Δήμητρα Γκρους,"Βιαστήκαμε να ονομάσουμε γυναικοκτονία το περιστατικό στην Αργολίδα, όπου άνδρας 78 ετών σκότωσε την ηλικιωμένη σύζυγό του και αυτοκτόνησε.","Οι λέξεις δεν πρέπει να γίνονται σημαίες, για να μπορούν να έχουν κύρος και ισχύ","Το 2021, μέχρι τώρα, είχαμε 11 γυναικοκτονίες. Αν δεν συμφωνήσουμε ότι η βία κατά των γυναικών υπάρχει ανάμεσά μας, ότι πρέπει να μάθουμε να την αναγνωρίζουμε και να την αντιμετωπίσουμε, θα είναι σαν να κλείνουμε τα μάτια μπροστά σε μια στενάχωρη, ενίοτε φρικτή πραγματικότητα. Και, ναι, πρέπει να την ανοίξουμε τη συζήτηση. Τα στερεότυπα ανάμεσα στα δύο φύλα, αν και έχουμε κάνει άλματα σε σχέση με το παρελθόν, επιβιώνουν και συχνά παραμένουν ισχυρά, ακόμα και εν αγνοία μας: από το πόσες δουλειές κάνουν στο σπίτι τα αγόρια σε σχέση με τα κορίτσια, οι συγκάτοικοι, τα ανδρόγυνα ή τα αδέρφια, μέχρι τις ευκαιρίες στην εκπαίδευση και την εργασία. Για να μη μιλήσουμε για τον φόβο κοριτσιών και γυναικών να κυκλοφορούν το βράδυ χωρίς συντροφιά ή τον φόβο της σεξουαλικής παρενοχλήσης – αυτά αν δεν είσαι γυναίκα δύσκολα μπορείς να τα καταλάβεις. Ο σεξισμός είναι η άλλη όψη της έμφυλης βίας, όσο για τα περιστατικά καταπίεσης και τους ρόλους εξουσίας και υποταγής στις σχέσεις και στην οικογένεια, αφορούν από ιστορίες φιλικών ζευγαριών μας που δεν μας κάνουν εντύπωση ή που ούτε καν μαθαίνουμε, μέχρι τα αποτρόπαια εγκλήματα που βλέπουν το φως της δημοσιότητας, που μας θλίβουν και μας εξοργίζουν. Υπάρχουν πολλά πράγματα για τα οποία πρέπει να μιλήσουμε – γιατί μόνο όταν μιλάς για κάτι το κάνεις ορατό. Και αυτή τη σχετικά καινούργια λέξη, που είναι η γυναικοκτονία, τη χρειαζόμαστε γιατί περιγράφει κάτι πολύ συγκεκριμένο (την κορυφή ενός παγόβουνου) και μας βοηθάει να το ξεχωρίσουμε και να το δούμε: γυναίκες που δολοφονούνται από άντρες ακριβώς επειδή είναι γυναίκες. Μήπως όμως υπάρχει ο κίνδυνος μερικές φορές οι λέξεις να αποκτούν οι ίδιες μία αίγλη, μία έξτρα δύναμη και δυναμική,  να γίνονται αυτοαναφορικές, αυτοεκπληρούμενες προφητείες που αναζητούν επιβεβαίωση δίνοντάς μας λόγους να εξαγριωνόμαστε; Όμως έτσι η ισχύ τους εξαντλείται στο να μας φανατίζουν και η αντιστοιχία τους με αυτό που σημαίνουν, ή αυτό που επιχειρούν να αναδείξουν, αποδυναμώνεται. Παράδειγμα, το χάσταγκ #γυναικοκτονία, #αργολίδα. «Έκτακτη επικαιρότητα: νέα γυναικοκτονία», «Ούτε μία εβδομάδα δεν πέρασε, καμία ελπίδα πλέον», «Πόσα θύματα ακόμα θα θρηνήσουμε για να καταλάβουμε την έκταση του προβλήματος»… Γιατί βιαστήκαμε να ονομάσουμε γυναικοκτονία το περιστατικό στην Αργολίδα, όπου άνδρας 78 ετών σκότωσε την ηλικιωμένη σύζυγό του η οποία έπασχε από αλτσχάιμερ και μετά αυτοκτόνησε; Σε σημείωμα που φέρεται να έχει αφήσει, έγραψε: «Υπαίτιος είμαι εγώ, η γυναίκα μου έπασχε από Αλτσχάιμερ». Ο άνδρας διαβάζουμε ότι φρόντιζε τη σύζυγό του για χρόνια, καταλαβαίνουμε τι σημαίνει αυτό, πόσο δύσκολη συνθήκη ζωής. Χωρίς να ξέρουμε λεπτομέρειες, τι μας έκανε να υποθέσουμε ότι το κίνητρο αυτού του φόνου ήταν το πάθος, η κτητικότητα, η μανία, η έλλειψη ορίων, η ροπή προς τη βία και την κυριαρχία;  Αλλά δεν σκεφτήκαμε με την ίδια ταχύτητα ότι ενδεχομένως ο άνδρας κουβαλούσε ένα δυσβάσταχτο βάρος που δεν μπόρεσε να αντέξει; Οι σκέψεις αυτές μου έφεραν στο μυαλό το «Amour» του Χάνεκε, μια σπαρακτική ταινία που περιγράφει το τελευταίο κομμάτι της ζωής ενός ηλικιωμένου ζευγαριού, όταν η γυναίκα παθαίνει εγκεφαλικό. Εύποροι μεν, διανοούμενοι, εγκλωβισμένοι στο σπίτι τους δε, αγαπημένοι σύντροφοι μιας ζωής, ο άντρας φροντίζει τη γυναίκα του όπως μόνο εκείνος ξέρει και μπορεί προσπαθώντας να διατηρήσει ζωντανό τον κοινό τους κόσμο, τη μνήμη, αυτό που ήταν η ζωή τους όλη. Η ταινία είναι πολύ σκληρή γιατί είναι αληθινή. Πόσο στενάχωρο και αμοιβαία ταπεινωτικό να φροντίζεις τον/τη σύντροφό σου όταν γίνεται ένας/μία άλλος/η, όταν το μυαλό, τα συναισθήματα, ακόμα και η γλώσσα σιγά-σιγά εγκαταλείπουν, και μένει μόνο το σώμα, αποκαμωμένο κι αυτό. Στο τέλος, ο άνδρας σκοτώνει τη γυναίκα του σκεπάζοντας το πρόσωπό της με ένα μαξιλάρι, και αυτοκτονεί. Όταν φτάνει στο σημείο όπου δεν υπάρχουν άλλα αποθέματα μιας αξιοπρεπούς ζωής, εγκαταλείπει την εξουθενωτική του προσπάθεια φροντίδας. Από αγάπη. Φυσικά δεν ξέρουμε τίποτα για την ιστορία των δύο ηλικιωμένων που συζητάμε, αν ήταν αγαπημένοι ή πώς έζησαν, δεν γνωρίζουμε τι οδήγησε σε αυτή την «οικογενειακή τραγωδία», όπως ονομάστηκε στα δελτία ειδήσεων. Ξέρουμε όμως ότι υπάρχουν άνθρωποι που μένουν στο τέλος μόνοι να σηκώνουν ένα τέτοιο ασήκωτο βάρος, και ότι το αλτσχάιμερ είναι μια δυσβάσταχτη συνθήκη να την υπηρετήσεις χωρίς περιβάλλον να σε υποστηρίζει. Αυτή η ιστορία, λοιπόν, αν προσφέρονταν για κάτι, ήταν για να μιλήσουμε για την πρόνοια, για τη στήριξη που χρειάζονται οι ηλικιωμένοι με άνοια και οι συγγενείς τους, πόσο μάλλον όταν δεν υπάρχουν οικονομικές δυνατότητες, από ζητήματα πρακτικής φύσεως μέχρι ψυχολογική βοήθεια, για την απομόνωση και την εγκατάλειψή τους, τεράστιο ζήτημα και αυτό. Και όχι για τις γυναικοκτονίες, παρότι εκ πρώτης ήταν ένας φόνος γυναίκας από άνδρα. Σίγουρα είναι η ταχύτητα των σόσιαλ μίντια και η τάση μας να παίρνουμε θέση σε κάτι που συμβαίνει τώρα χωρίς να δείχνουμε ιδιαίτερη προσοχή στα περιεχόμενα. Ή το ότι έχουμε έτοιμες ιδέες από πριν που βιαζόμαστε να τις φορέσουμε στα πράγματα. Πάντως, είναι ένα παράδειγμα που δείχνει ότι οι λέξεις δεν είναι ιδεολογικά όπλα και δεν πρέπει να γίνονται σημαίες, για να μπορούν να έχουν κύρος και ισχύ. Γιατί αλλιώς και τα ίδια τα πράγματα χάνουν το νόημά τους.",https://www.athensvoice.gr/images/1074x600/3/jpg/sites/default/files/article/2021/10/02/amour-haneke5.jpg,2021,10,1
https://www.athensvoice.gr/epikairotita/ellada/730604/gynaikoktonia-emfyli-i-fygi-thelei-tropo/,Γυναικοκτονία - έμφυλη βία: Η φυγή θέλει τρόπο,2021-10-01,13:40:00,Ελλαδα,Μαρία Μανωλέλη,Γυναικοκτονία - έμφυλη βία: Συνέντευξη με την ψυχολόγο Άννα Ντόκου για το πόσο εύκολο είναι «να φύγεις» και την συμπεριφορά των κακοποιητών.,"Η Κωσταντίνα, η Καρολάιν, η Ελένη, η Γαρυφαλιά, η Ανίσα, η Ντόρα δεν κατάφεραν να αποφύγουν το μοιραίο","Τη χρονιά που διανύουμε δώδεκα γυναίκες δολοφονήθηκαν από τον σύζυγο ή σύντροφο τους είτε ενώ βρίσκονταν σε σχέση μαζί του ή σε σύντομο χρονικό διάστημα μετά το χωρισμό τους. Η Κωσταντίνα, η Καρολάιν, η Ελένη, η Γαρυφαλιά, η Ανίσα, η Ντόρα και όλες οι γυναίκες που μάθαμε για τις ζωές τους, τις αγωνίες τους ή και την προσπάθεια που έκαναν για να απαγκιστρωθούν από το σύντροφο που θα γινόταν ο δολοφόνος τους, δεν κατάφεραν να αποφύγουν το μοιραίο. Κάποιες είχαν ήδη χωρίσει, κάποιες είχαν μιλήσει στο φιλικό τους περιβάλλον εκφράζοντας τους φόβους και τις ανησυχίες τους. Υπάρχουν περιστατικά που το θύμα είχε ζητήσει ασφαλιστικά μέτρα, που η αστυνομία είχε κληθεί από γείτονες και που οι γονείς και το οικείο περιβάλλον ήταν ενήμερο και τις είχε αγκαλιάσει στην προσπάθεια τους να απεμπλακούν από το θύτη. Τίποτα από τα παραπάνω δε στάθηκε αρκετό στις συγκεκριμένες περιπτώσεις. Οι δράστες είτε είναι άτομα που έχουν δώσει δείγματα της βίαιης συμπεριφοράς τους και στο παρελθόν, είτε άτομα υπεράνω πάσης υποψίας (όπως στην περίπτωση του πιλότου στα Γλυκά Νερά που ξεγελούσε την κοινή γνώμη για μεγάλο χρονικό διάστημα παριστάνοντας και ο ίδιος το θύμα) λειτουργούν μάλλον μεθοδικά και όχι εν βρασμώ όπως θέλουν να ισχυριστούν και αυτό προκύπτει στις περισσότερες περιπτώσεις από το γεγονός ότι οι γυναίκες είχαν ήδη νιώσει το φόβο και τον κίνδυνο και είχαν απευθυνθεί στους οικείους τους. Κάποιες μάλιστα είχαν απειληθεί ανοιχτά και ξεκάθαρα. Οι γυναίκες που ζουν μέσα σε κακοποιητική σχέση έχουν σαφή δείγματα. Φαίνεται μάλιστα πως τα τελευταία δύο  χρόνια που λόγω COVID-19 πολλά ζευγάρια πέρασαν περισσότερες ώρες μαζί στον ίδιο χώρο μην έχοντας τη δυνατότητα λόγω περιορισμών να αποφύγουν την συναναστροφή, υπήρξε μεγάλη έξαρση σε περιστατικά έμφυλης βίας. Το 2021 συγκεκριμένα παρατηρήθηκε τόσο μεγάλη αύξηση στον αριθμό κλήσεων προς τη γραμμή βοήθειας 15900 που το ποσοστό φτάνει στο 230%. Μπορούμε να εικάσουμε ότι μια γυναίκα που ζει με έναν κακοποιητικό σύντροφο προφανώς αντιλαμβάνεται τον κίνδυνο αλλά υπάρχουν διάφορες συμπεριφορές - τεχνάσματα με τα οποία ο θύτης απομακρύνει, αποδυναμώνει και ελέγχει το θύμα. Σε μια προσπάθεια να κατανοήσουμε τη λογική του θύματος αλλά και του θύτη με μοναδικό σκοπό να βοηθηθεί όποια γυναίκα βιώνει αντίστοιχες καταστάσεις προσεγγίσαμε την ψυχολόγο Άννα Ντόκου για μια συζήτηση που σκοπό έχει να αφυπνίσει τις γυναίκες που έρχονται αντιμέτωπες με επαναλαμβανόμενες συμπεριφορές καθώς και να μας προειδοποιήσει για «παγίδες» που πρέπει να εντοπιστούν από την αρχή μιας σχέσης. Παρατηρούμε με λύπη ότι στις περισσότερες περιπτώσεις, το θύμα έχει προσπαθήσει να τελειώσει τη σχέση με το δράστη. Είτε έχει φύγει από το κοινό σπίτι ή έχει αιτηθεί διαζύγιο ή έχει ζητήσει να διακόψουν τη σχέση όπως και στην  πρόσφατη περίπτωση της εκπαιδευτικού στη Ροδο. Σε μία άλλη περίπτωση μάλιστα (στον Βόλο) είχαν επιβληθεί και περιοριστικά μέτρα. Γιατί σε εκείνη τη χρονική στιγμή που φαινομενικά το θύμα «ξέμπλεξε» έχουμε συχνά τη μοιραία τελευταία πράξη;
Στο μεγαλύτερο ποσοστό των θυτών παρατηρείται ύπαρξη διαταραχών προσωπικότητας όπως η ναρκισσιστική και η εξαρτητική διαταραχή προσωπικότητας. Συνήθως αυτοί οι άνθρωποι κρύβουν έναν τεράστιο φόβο απόρριψης και ο μόνος τρόπος να συγκαλύψουν αυτόν τον φοβο είναι να αισθάνονται ότι έχουν τον πλήρη έλεγχο του ανθρωπου με τον οποίον σχετίζονται. Όσο μεγαλύτερη επιρροή αισθάνονται ότι ασκούν στον σύντροφο τους τόσο πιο ψυχικά ασφαλείς και ικανοποιημένοι αισθάνονται. Αυτά τα άτομα νιώθουν απόλυτη κατάρρευση όταν αντιλαμβάνονται ότι οι σύντροφοί τους αρχίζουν να διακρίνουν τη πραγματική διάσταση της κατάστασης στην οποία βρίσκονται. Τότε συνήθως αρχίζει ο υπέρτατος θεατρινισμός από μεριάς τους ώστε να πείσουν τη σύντροφό τους για την τεράστια αγάπη και τον φοβερό έρωτα που αισθάνονται σαν δικαιολογία για την ανεπίτρεπτη συμπεριφορά τους. Κοινώς επίκληση στο συναίσθημα. Εάν προχωρήσουν με επιτυχία σε αυτή την τεχνική πειθούς ηρεμούν και αισθάνονται και πάλι δυνατοί. Αν όχι, καταρρέουν. Η τελευταία πράξη λοιπόν συχνά ενεργοποιείται την στιγμή που το θύμα αφυπνίζεται διότι ακριβώς εκείνη την στιγμή κορυφώνεται το συναίσθημα αποτυχίας στον θύτη. Η τελευταία πράξη στην ουσία είναι η ύστατη προσπάθεια επαναφοράς ελέγχου του ατόμου. Από την στιγμή που απέτυχα να ελέγξω τη ζωή του, θα ελέγξω τον θάνατο του. Συχνά η συμβουλή που επαναλαμβάνεται είναι «κορίτσια να φεύγετε, παρατήστε τον τώρα» και παρόμοιες φράσεις που έχουν σαν βάση να βοηθήσουν.  Κρύβουν κινδύνους τέτοιους είδους προτροπές;
Είναι απόλυτα αναμενόμενο ότι η προτροπή ενός υγιούς περιβάλλοντος  προς το θύμα θα είναι να εγκαταλείψει τον κακοποιητικό σύντροφο. Από εκεί και πέρα άλλο υγιές περιβάλλον και άλλο αποδοτικό. Για να υπάρχει τέτοιου είδους θετική επιρροή στο θύμα πρέπει να γίνει προσπάθεια να επικοινωνηθεί ουσιαστικά το πρόβλημα και όχι απλώς να μπει η ταμπέλα «κακοποίηση». Πολλά από τα θύματα αισθάνονται ντροπή τύψεις ή ενοχές και φοβούμενοι την κριτική των γυρω τους συχνά συγκαλύπτουν το πρόβλημα. Εάν αντιληφθείτε στο περιβάλλον σας άτομο που δέχεται κακοποίηση ενημερωθείτε απο δομές και επαγγελματίες ψυχικής υγείας για το πως αρχικά να διαχειριστείτε το θύμα. Πρωτεύον λοιπόν είναι να του επικοινωνήσετε με τον καλύτερο δυνατό τρόπο την κακοποίηση που αντιλαμβάνεστε ότι δέχεται και εν συνεχεία να υποστηρίξετε ψυχολογικά το άτομο ώστε μαζί με την καθοδήγηση ειδικών να καταφέρει να διαχειριστεί τον θύτη και την απομάκρυνση του από αυτόν. Η ενημέρωση και η γνώση είναι κομβικά στοιχεία για να μπορέσουν να δημιουργηθούν ρεαλιστικά οι κατάλληλες συνθήκες ώστε να καταφέρουν να ξεφύγουν αυτά τα άτομα παραμένοντας ασφαλή. Πώς μπορεί μια γυναίκα που βρίσκεται σε μια κακοποιητική σχέση να απαγκιστρωθεί με ασφάλεια;
Αρχικά να μην ενημερώσει τον θύτη για την πρόθεση της. Είναι σαν να του δίνει τον χώρο να σκεφτεί την επόμενη κίνηση του που μοναδικό στόχο έχει το πως η φυγή δε θα επιτευχθεί. Ειναι συχνό φαινόμενο οι γυναίκες σε κάθε βίαιο ξέσπασμα θυμού του συντρόφου τους να τον απειλούν πως θα τον αφήσουν. Αν δε σταθούμε στην επιφάνεια και κοιτάξουμε σε βάθος θα δούμε ότι αυτή η απειλή όχι πάντα όμως αρκετές φορές είναι στην ουσία μία προσπάθεια της κακοποιημένης γυναίκας για να αλλάξει ο σύντροφος της την κακοποιητική του συμπεριφορά. Εδώ εντοπίζεται ένα κοινό γνώρισμα στον συναισθηματικό κόσμο πολλών τέτοιων γυναικων, η ελπίδα. Η ελπίδα ότι θα αλλάξουν όλα. Κι αυτή η ελπίδα δεν είναι από αυτές που πρέπει να πεθαίνουν τελευταίες. Είναι από αυτές που πρέπει να πεθαίνουν πρώτες. Την πρώτη φορά που θα αντιληφθείτε κάποια μορφή βίας ζητήστε βοήθεια για να φύγετε γρήγορα και με ασφάλεια από αυτούς τους ανθρώπους. Μην τους προειδοποιείτε και μην τους ενημερώνετε για τις σκέψεις και τις προθέσεις σας γιατί έτσι τους δίνετε περιθώρια να κάνουν το επόμενο στρατηγικό βήμα τους για την ανάκτηση του ελέγχου σας. Το πιο σημαντικό όμως είναι να υποστηρίξετε την απόφαση σας μέχρι το τέλος. Αν σας πείσει ο κακοποιητικός συντροφος να γυρίσετε και το κάνετε όχι μόνο του μαθαίνετε ότι η επιμονή του θα του φέρει το επιθυμητό αποτέλεσμα αλλα ταυτόχρονα μειώνετε και τα δικα σας όρια ανοχής και άμυνας. Οι δράστες δυστυχώς δεν έχουν κάποια εξωτερικά χαρακτηριστικά γνωρίσματα για να τους αποφεύγουμε από χιλιόμετρα. Πιστεύετε πως έχουν όμως κάποιες χαρακτηριστικές συμπεριφορές τις οποίες μπορεί μια γυναίκα να αναγνωρίσει και να εντοπίσει από νωρίς;
Ένα κοινό χαρακτηριστικό αυτών των ανθρώπων είναι η επιδίωξη απομόνωσης της συντρόφου τους από φίλους και οικογένεια. Όσο λιγότερη κοινωνική ζωή έχουν τα θύματα τόσο περισσότερο ασφαλείς νιώθουν οι θύτες. Έτσι παίζοντας την παράσταση της δήθεν αγάπης και του δήθεν έρωτα που νιώθουν έχουν περισσότερες πιθανότητες να πείσουν το θύμα για τη γνησιότητα των συναισθημάτων τους. Όπως καταλαβαίνετε είναι πολύ πιο δύσκολο να πείσεις ένα κατάμεστο θέατρο συγκριτικά με ένα άδειο όπου έχει ως μοναδικό θεατή το θύμα το οποίο βρίσκεται ούτως η άλλως υπό την επήρεια των συναισθημάτων που τρέφει για τον θύτη . Η αστείρευτη ζήλεια και οι εκρήξεις της λοιπόν που είναι πολύ συχνό φαινόμενο πηγάζουν από το φόβο ότι θα χάσουν την επιρροή και τον έλεγχο τους στο θύμα. Άλλωστε από αυτόν τον έλεγχο τρέφεται η ναρκισσιστική τους ανάγκη. Ο έλεγχος συχνά επεκτείνεται με απαίτηση να έχουν πρόσβαση σε τηλέφωνα, υπολογιστές ή και σε λογαριασμούς στα κοινωνικά δίκτυα της συντρόφου τους. Σχέση πλήρους εξάρτησης είναι ο απώτερος σκοπός αυτών των ανθρώπων. Σε καβγάδες που προκύπτουν πολλές φορές προσπαθούν να θυματοποιήσουν τον εαυτό τους ώστε το πραγματικό θύμα να αισθανθεί τύψεις ενοχές ή ακόμα και λύπηση για τον θύτη. Επικαλούνται τραυματικά δικά τους γεγονότα ή προβάλλουν το μέγεθος της αγάπης τους ως αίτιο της κακοποιητικής τους συμπεριφοράς. Ενα ακόμα συχνό κοινό χαρακτηριστικό αυτών των ανθρώπων είναι η υπερευαισθησία και η μη ανεκτικότητα στην κριτική των γύρω τους. Αυτή η ακύρωση που αισθάνονται είναι δυσβάσταχτη για αυτούς και πιθανό να απαντηθεί με άσκηση λεκτικής η σωματικής βίας. Τέλος ένα ακόμα κοινό συχνό χαρακτηριστικό είναι η έλλειψη ενσυναίσθησης. Οι θύτες σπάνια διατηρούν πραγματικούς ισχυρούς δεσμούς αγάπης και υποστήριξης με τα μέλη της οικογένειας τους ούτε καταφέρνουν να αναπτύξουν τέτοιους δεσμούς αντίστοιχα στο φιλικό τους περιβάλλον. Πιστεύετε πως κάποιος που έχει υπάρξει μια φορά κακοποιητικός θα ξανaυπάρξει;
Πιστεύω ότι οποιαδήποτε μορφή βίας και κακοποίησης είτε υπάρχει ή δεν υπάρχει σαν επιλογή αντίδρασης μέσα στον ψυχισμό ενός ανθρώπου. Πράγμα που σημαίνει ότι η εμφάνιση μιας βίαιης κακοποιητικής συμπεριφοράς έστω και μια φορά αποδεικνύει την ικανότητα αυτής να υπάρχει μέσα στον άνθρωπο σαν πιθανός τρόπος αντίδρασης. Μια συμπεριφορά λοιπόν που υποβόσκει δεν είναι παράλογο να σκεφτεί κανείς ότι μπορεί να εξωτευρικευθεί ξανά ανά πάσα στιγμή. Αν τελικά θα εξωτευρικευθεί ή όχι δε μπορεί να το γνωρίζει κανένας διότι εξαρτάται από ένα σύνολο παραγόντων που αφορά ξεχωριστά την κάθε περίπτωση ανθρώπου. Μία γυναίκα που έχει κακοποιηθεί μπορεί να ξαναβρεί τον εαυτό της, τη χαμένη της αυτοπεποίθηση ή λειτουργεί γενικά στη ζωή της με την ψυχολογία του θύματος;
Φυσικά και μπορεί να ξαναβρεί τον εαυτό της ή ακόμα καλύτερα μπορεί να ανακαλύψει ή να φτιάξει έναν νέο εαυτό με καινούργια όρια, καινούργιες επιλογές, καινούργιους στόχους και καινούργια όνειρα. Οποιαδήποτε δυσκολία και ασχήμια συμβαίνει στη ζωής μας με την κατάλληλη ψυχολογική υποστήριξη και την προσωπική θέληση μπορεί να μετατραπεί σε κινητήρια δύναμη για να βρούμε την ομορφιά που ψάχνουμε. Αρκεί να είμαστε πεπεισμένοι ότι την αξίζουμε. Η ψυχολόγος Άννα Ντόκου Info: Η Άννα Ντόκου είναι ψυχολόγος με μεταπτυχιακές σπουδές πάνω στη συμβουλευτική ψυχολογία και διατηρεί γραφείο στο Κολωνάκι.",https://www.athensvoice.gr/images/1074x600/3/jpg/sites/default/files/article/2021/10/01/gynaiktonia-emfili-via.jpg,2021,10,1
https://www.athensvoice.gr/life/730538/gynaikoktonies-mipos-eimaste-oloi-synenohoi/,Γυναικοκτονίες: Μήπως είμαστε όλοι συνένοχοι;,2021-10-01,07:30:00,Life,A.V. Guest,"Σχόλιο για τις γυναικοκτονίες, τη βία κατά των γυναικών και τα στερεότυπα στην ανατροφή των αγοριών.",Για να σταματήσει η βία κατά των γυναικών πρέπει να αλλάξουμε τον τρόπο που μεγαλώνουμε τα αγόρια.,"Γράφει η Μαρία Πετρίδη* Είμαι στην παιδική χαρά, ο μικρός τρομοκράτης κοιμάται στο καρότσι του κι εγώ παρακολουθώ δυο πιτσιρίκια που παίζουν μπρα ντε φερ. Σφίγγουν με πείσμα τα χείλη τους. Τα σώματα τους κοντράρουν το ένα το άλλο με αδιανόητη υπερένταση. Μέχρι που αυτό με τις μπούκλες και τα αστεία πέδιλα με τα μουσούδια γατιών, βγάζει μια κραυγή και παίρνει τη νίκη. Το ηττημένο κατεβάζει το κεφάλι και κατευθύνεται προς τον μπαμπά του στο διπλανό μου παγκάκι. Εκείνος, σηκώνεται ανοίγοντας τα χέρια του. Νομίζω πως ετοιμάζεται να το αγκαλιάσει. Κάνω λάθος. Όχι μόνο δεν το αγκαλιάζει αλλά του σκάει και μια σφαλιάρα στο χαμηλωμένο του κεφαλάκι λέγοντας με απαξίωση «απ’ το κορίτσι έχασες ρε; Τι άντρας είσαι εσύ που σε κερδίζουν κορίτσια; Ρεζίλι μας έκανες.» Ο μικρός δεν λέει κουβέντα, τρίβει τα μάλλον βουρκωμένα μάτια του και πηγαίνει να κάτσει στην άκρη της τσουλήθρας. Τον πλησιάζει το κορίτσι που λίγο πριν τον νίκησε, του προσφέρει ένα κουτάκι χυμό, εκείνος ψιθυρίζει μια βρισιά, σπρώχνει το κορίτσι και φεύγει. Ο πατέρας του τον αρπάζει από το χέρι και βιαστικά εγκαταλείπουν το πεδίο της ντροπής. Ένα «γνήσιο αρσενικό» μόλις γεννήθηκε. Γυρνώντας στο σπίτι σκέφτομαι όλα αυτά τα μικρά αγοράκια με τα στρουμπουλά πατουσάκια και τα πεταχτά τσουλούφια που μεγαλώνοντας κατέληξαν να σκοτώσουν τις γυναίκες που υποτίθεται αγάπησαν και το στομάχι μου ανακατεύεται. Μου φαίνεται αδιανόητο ότι βρισκόμαστε στο 2021 και τα σεξιστικά στερεότυπα συνεχίζουν να αναπαράγονται -συχνά και από γυναίκες. «Τα αγόρια δεν κλαίνε», «Μην κάνεις σαν γυναικούλα», «Οι γυναίκες είναι σαν τα γραμματόσημα, όσο τις φτύνεις κολλάνε», «Πρόσεχε μη σε τυλίξει καμιά τσούλα», «Φέρσου αντρίκια»... Εκπομπές, σίριαλ, γονείς, social media, διαφημίσεις, εργοδότες, ανέκδοτα, πολιτικοί, τσόντες, ξεχειλίζουν από τοξική αρρενωπότητα. Το σήμα πως ο άντρας οφείλει να είναι ο κυρίαρχος του παιχνιδιού εκπέμπεται διαρκώς κι εγώ νιώθω πως πρέπει να κάνω ό,τι περνάει απ' το χέρι μου για να το εμποδίσω να φτάσει στο μυαλό του μικρού μου τρομοκράτη. Το γεγονός πως εγώ κι ο μπαμπάς του απέχουμε έτη φωτός από τέτοιες νοοτροπίες είναι μια καλή βάση όμως δεν φτάνει. Οι γονείς καθορίζουμε το παιδί μας όχι μόνο με όσα λέμε και κάνουμε αλλά και με όσα ανεχόμαστε, με όσα γελάμε...Με όσα δεν τολμάμε να πούμε ή να κάνουμε. Δεν αρκεί λοιπόν να μην ανακυκλώνουμε εμείς όλες αυτές τις σεξιστικές και ξεκάθαρα επικίνδυνες αντιλήψεις, χρειάζεται και να τις αντιμετωπίζουμε στα ίσα όποτε τις συναντάμε, γιατί μόνο έτσι το μήνυμα στα παιδιά μας, θα είναι ισχυρό και σαφές. Η σιωπή δεν είναι χρυσός. Όχι σε αυτές τις περιπτώσεις. Όχι όταν μιλάμε για ανθρώπινα δικαιώματα. Γιατί ο φεμινισμός αυτό αφορά, ανθρώπινα δικαιώματα. Και αυτά τα δικαιώματα πρέπει να είναι επιτέλους αυτονόητα κι αδιαμφισβήτητα. Οι γυναικοκτονίες, η βία κατά των γυναικών γενικότερα, πρέπει να παραδεχτούμε πως αφορά σε μεγάλο βαθμό και τον τρόπο που μεγαλώνουμε τα αγόρια. Η πρόληψη δεν έρχεται από το να μαθαίνουν τα κορίτσια πως να αποφεύγουν τις κακοποιητικες σχέσεις, έρχεται όταν οι γονείς  κάνουμε ξεκάθαρο στα αγόρια από όταν ακόμα παίζουν με κούκλες, πως δεν έχουν κανένα απολύτως δικαίωμα να χτυπήσουν/σκοτώσουν μια γυναίκα επειδή τους απέρριψε ή τους υποτίμησε ή τους αντιμίλησε, επειδή τέλος πάντων δεν έκανε αυτό που εκείνοι ήθελαν. Δεν σκοτώνουμε κανέναν άνθρωπο για κανέναν λόγο. Τόσο απλά, τόσο απόλυτα. Δεν θέλω ούτε για μια στιγμή να περάσει από το μυαλό του παιδιού μου ότι οι γυναίκες είναι υποδεέστερες. Θέλω να σέβεται και να προστατεύει τους ανθρώπους γύρω του. Γυναίκες και άντρες. Να μη φοράει ταμπέλες ούτε στους άλλους ούτε στον εαυτό του. Να ξέρει πως μπορεί να μιλάει χωρίς καμία λογοκρισία για τα αισθήματά του, ακόμα και τα αρνητικά, γιατί μόνο έτσι θα μάθει να μην τα φοβάται και να τα διαχειρίζεται με ψυχραιμία κι αυτοσαρκασμό. Θέλω να μη ντρέπεται όταν χάνει από κορίτσια, όταν χάνει από οποιονδήποτε. Δεν θέλω καν να μάθει να χάνει «σαν άντρας» όπως ίσως βιαστεί να πει κάποιος. Θέλω να ξέρει να χάνει, χωρίς να χάνει την εκτίμηση στον εαυτό του και χωρίς να ψάχνει να βρει λόγους να υποτιμήσει τη νίκη του αντιπάλου του. Γιατί όταν οι άνθρωποι φοβούνται να χάσουν, κάποια στιγμή χάνουν τον εαυτό τους κι αυτό μόνο χειρότερους τους κάνει. Υ.Γ: Ελπίζω την επόμενη Κυριακή στο πάρκο να συναντήσω εκείνο τον πιτσιρικά, θέλω να του πω πως την είδα τις προάλλες να παίζει μπρα ντε φερ και ήταν καταπληκτικός. Τι κι αν έχασε; Έπαιξε φανταστικά! Και μετά να πω και δυο κουβέντες στον μπαμπά του... Υ.Γ. 2: Αγαπημένη παραγωγή και αρχισυντάκτη του Master Chef ,την επόμενη φορά που κάποιος παίκτης θα χρησιμοποιήσει τη λέξη «παντελονάτα» σταματήστε το γύρισμα και εξηγήστε του πόσο βαθιά σεξιστικός όρος είναι και αν θέλει να χρησιμοποιήσει μια άλλη λέξη π.χ εντιμότητα, ευθύτητα... Σας φαίνομαι υπερβολική; Κι όμως αυτές οι περιπτώσεις, οι «έλα μωρέ μια έκφραση είναι» είναι αυτές που εδραιώνουν τον σεξισμό. [Μπορείς να διαβάσεις περισσότερες σκέψεις και ασυναρτησίες της Μαρίας Πετρίδη γύρω από θέματα μητρότητας, στο @zipounaki ]",https://www.athensvoice.gr/images/1074x600/3/jpg/sites/default/files/article/2021/10/01/ginaikoktonia.jpg,2021,10,1
https://www.athensvoice.gr/epikairotita/politiki-oikonomia/730292/milisoyme-gia-tis-gynaikoktonies/,Ας μιλήσουμε για τις γυναικοκτονίες,2021-09-29,14:00:00,Πολιτικη & Οικονομια,Άκης Σκέρτσος,"Ο υπουργός Επικρατείας Άκης Σκέρτσος γράφει στην Athens Voice για τις γυναικοκτονίες, την ενδοοικογενειακή βία και για τις πρωτοβουλίες της κυβέρνησης.",Δεν είναι ένα ζήτημα που αφορά τις φεμινιστικές οργανώσεις και τις γυναίκες μόνο. Μας αφορά όλους.,"Τους τελευταίους μήνες μια σειρά άγριων φόνων γυναικών από άνδρες μάς έχουν συγκλονίσει όλους και όλες, πρωτίστως τις οικογένειες των άτυχων αυτών γυναικών, αλλά και κάθε ελληνική οικογένεια που βλέπει στα πρόσωπα των θυμάτων τα βλέμματα των παιδιών της. Όπως είθισται, η έντονη κοινωνική συζήτηση -που θα έπρεπε να έχει ανοίξει εδώ και πολλά χρόνια- γύρω από το φαινόμενο αυτό γίνεται άναρχα, χωρίς νηφαλιότητα και με μικροπολιτικές σκοπιμότητες. Υπάρχει πράγματι «πανδημία γυναικοκτονιών»; Είναι κάποια εθνική ιδιαιτερότητα ή συμβαίνει και αλλού στον κόσμο; Αντιμετωπίζεται με περισσότερη καταστολή ή με πολιτικές ενδυνάμωσης των γυναικών και εκπαίδευσης και των δύο φύλων σε νέα πιο υγιή πρότυπα σχέσεων; Πώς εξηγείται σε ένα κράτος δικαίου το χάσμα που υπάρχει ακόμη μεταξύ του νόμου για την ισότητα των φύλων και όσων συμβαίνουν στην πράξη; Ας μιλήσουμε, λοιπόν, για τις γυναικοκτονίες αλλά με νηφαλιότητα, γνώση των δεδομένων και έμφαση σε πραγματικές λύσεις αντί για κραυγές. Δεν είναι άλλωστε ένα ζήτημα που αφορά τις φεμινιστικές οργανώσεις και τις γυναίκες μόνο. Μας αφορά όλους. Για αυτό είναι σημαντικό να κάνουμε αυτή τη συζήτηση. Έχουμε άλλωστε αργήσει πολύ. Οι αριθμοί για την παγκόσμια έκταση του προβλήματος των γυναικοκτονιών είναι αρνητικά συγκλονιστικοί. Κάθε μέρα στον κόσμο, 137 γυναίκες σκοτώνονται από κάποιο μέλος της οικογένειάς τους. Το 58% των 87.000 γυναικών που σκοτώθηκαν παγκοσμίως το 2017 (η τελευταία χρονιά που έχουμε πλήρως επεξεργασμένα στοιχεία παγκοσμίως) δολοφονήθηκαν από άμεσους συνεργάτες, συντρόφους ή μέλη της οικογένειάς τους. Περισσότερες από το 1/3 αυτών δολοφονήθηκαν από τον τωρινό ή τον πρώην σύντροφό τους. Σύμφωνα με τα στοιχεία της EUROSTAT, η Ελλάδα, σε αντιστοιχία γυναικοκτονιών ανά 100.000 κατοίκων, βρίσκεται αρκετά κάτω από τον ευρωπαϊκό μέσον όρο. Αυτό όμως δεν σημαίνει πως δεν έχουμε πρόβλημα με πολλές περιπτώσεις ενδοοικογενειακής βίας που δεν βγαίνουν ποτέ έξω από τα στενά όρια της οικίας. Σύμφωνα με τα επίσημα στοιχεία των αρμόδιων υπηρεσιών της Ελληνικής Αστυνομίας, από το 2010 μέχρι και τον Σεπτέμβριο του 2021, 108 γυναίκες δολοφονήθηκαν από άνδρες στο ενδοοικογενειακό πλαίσιο. Κάτι που οδηγεί σε έναν μέσον όρο περίπου 10 γυναικοκτονιών στο οικογενειακό πλαίσιο κάθε χρόνο. Ο αριθμός των γυναικών που σκοτώθηκαν από άνδρες εντός και εκτός οικογενειακού πλαισίου αυτά τα έντεκα χρόνια είναι ακόμη μεγαλύτερος, 247. Την ίδια περίοδο, έγιναν 70 ανθρωποκτονίες με θύμα άνδρα και θύτη γυναίκα, οι 30 από αυτές στο ενδοοικογενειακό πλαίσιο. Από τη σύγκριση των στοιχείων προκύπτει πως η αναλογία ανθρωποκτονιών ανδρών από γυναίκες συγκριτικά με τις ανθρωποκτονίες γυναικών από άνδρες είναι 1 προς 3. Κάτι που αναδεικνύει πως οι φόνοι στο ενδοοικογενειακό πλαίσιο έχουν κυρίως θύτες άνδρες και θύματα γυναίκες. Αντίστοιχη είναι η εικόνα που προκύπτει και από την ενδοοικογενειακή βία γενικότερα. Το πρώτο βασικό συμπέρασμα είναι, λοιπόν, πως οι γυναικοκτονίες δεν είναι ούτε ζήτημα ελληνικού εξαιρετισμού, είναι άλλωστε χαρακτηριστικό πως ο Πρόεδρος Μακρόν τις έχει αποκαλέσει ντροπή της Γαλλίας, ούτε όμως και «πανδημία των τελευταίων ετών», όπως ορισμένοι, υποτιμώντας και εργαλειοποιώντας το ζήτημα, θέλουν να τις παρουσιάσουν. Δυστυχώς, είναι ένα διαχρονικό πρόβλημα που δεν έχει τύχει της αντιμετώπισης που χρειάζεται από τις κυβερνήσεις. Οι γυναικοκτονίες και η ενδοοικογενειακή βία ήταν εδώ, ίσως και σε μεγαλύτερο βαθμό από ό,τι δείχνουν τα στοιχεία της τελευταίας δεκαετίας, αλλά δεν είχαν έρθει στην επιφάνεια. Η πανδημία και τα περιοριστικά μέτρα για την αντιμετώπισή της έφεραν την ενδοοικογενειακή βία στο επίκεντρο του δημοσίου διαλόγου. Για αυτόν τον λόγο και η Κυβέρνηση και η Γενική Γραμματεία Οικογενειακής Πολιτικής και Ισότητας των Φύλων, μέσα στο πρώτο κύμα της πανδημίας, ξεκίνησαν μια εκστρατεία ευαισθητοποίησης με τίτλο «Μένουμε σπίτι δεν σημαίνει υπομένουμε τη βία». Δεν ήταν όμως αυτή η πρώτη πρωτοβουλία της Κυβέρνησης. Η αντιμετώπιση της ενδοοικογενειακής βίας είναι στρατηγική προτεραιότητά μας. Στο επίκεντρο αυτής της πολιτικής ήταν η ενθάρρυνση και η υποστήριξη των γυναικών να καταγγείλουν τη βία. Το Υπουργείο Εργασίας και Κοινωνικών Υποθέσεων και η Γενική Γραμματεία Οικογενειακής Κατάστασης και Ισότητας των Φύλων ενίσχυσαν το πλέγμα προστασίας των γυναικών θυμάτων. Αντίστοιχα, το Υπουργείο Προστασίας του Πολίτη και η Ελληνική Αστυνομία λειτούργησαν νέες, εξειδικευμένες υπηρεσίες με εκπαιδευμένο προσωπικό για τη διαχείριση των καταγγελιών και την αντιμετώπιση της ενδοοικογενειακής βίας. Σε λίγες μέρες θα αρχίσουν να λειτουργούν και τα έξι Πιλοτικά Γραφεία σε Αστυνομικά Τμήματα για την ενδοοικογενειακή βία, μία καινοτομία στη διαδικασία της ανταπόκρισης. Δώσαμε έμφαση και στην πρόληψη και στην αντιμετώπιση της σεξουαλικής παρενόχλησης με την πρωτοβουλία για το #MeToo. Αλλαγές πραγματοποιήσαμε και για την προστασία της γενετήσιας ελευθερίας στον εργασιακό χώρο, τόσο με τις προβλέψεις του νέου νόμου για τις εργασιακές σχέσεις, όσο και στον τομέα της δικαιοσύνης, με την πρόβλεψη στον Ποινικό Κώδικα για αυτεπάγγελτη δίωξη για την προσβολή της γενετήσιας αξιοπρέπειας στον εργασιακό χώρο και την αυστηροποίηση των ποινών για την αφαίρεση ζωής. Δεν αρκεί όμως μόνο η καταστολή. Τα ζητήματα βίας που έχουν έντονες κοινωνικές αναφορές (έμφυλη και ενδοοικογενειακή βία, ρατσιστική βία, βίαιος εξτρεμισμός, βία ανηλίκων) δεν αντιμετωπίζονται στη ρίζα τους, στα βαθύτερα αίτια, με καταστολή, αλλά με πρόληψη και ενδυνάμωση του ευάλωτου. Για αυτό και στο ζήτημα των γυναικοκτονιών δεν χρειάζεται ειδική ποινική μεταχείριση και διάκριση ποινών. Υπάρχουν πολλά παραδείγματα όπου η ειδική ποινική μεταχείριση δεν λειτούργησε τελικά αποτρεπτικά. Πρέπει να μας ανησυχεί το γεγονός ότι παρά την τυπική θεσμική κατοχύρωση των δικαιωμάτων των γυναικών εδώ και δεκαετίες, αλλά και τη θέσπιση νομικών προβλέψεων για την ενδοοικογενειακή βία (Νόμος 3500/2006), το πρόβλημα μεταφέρεται στις νεότερες γενιές με εγκλήματα που διαπράττονται από πολύ νέους ανθρώπους. Νέους που φαίνεται να επηρεάζονται πολύ περισσότερο ακόμη από τις κοινωνικές νόρμες, αλλά και από τη γενικότερη κουλτούρα της βίας, που έχει δυστυχώς αναπτυχθεί στις σύγχρονες κοινωνίες, παρά από το γράμμα του νόμου περί ισότητας των φύλων, που σημαίνει ότι οι νόμοι δεν έχουν αποκτήσει ακόμη βαθιές ρίζες στην κοινωνία. Ο σκοπός μας είναι να λειτουργεί το κράτος προληπτικά, ώστε να μην έχουμε άλλες γυναικοκτονίες. Αυτό είναι το πλαίσιο της προστασίας κάθε ανθρώπου, που αποτελεί συστατικό στοιχείο του νέου Κοινωνικού Συμβολαίου για την ασφάλεια και αναδείχθηκε με τον πλέον χαρακτηριστικό τρόπο την περίοδο της πανδημίας. Οι γυναικοκτονίες, αλλά και γενικότερα η έμφυλη και η ενδοοικογενειακή βία, είναι πρωτίστως ζήτημα κουλτούρας και οικονομικών ευκαιριών προς τον γυναικείο πληθυσμό της χώρας. Αυτή η μορφή της βίας γίνεται ανεκτή ακόμη, επιβιώνει μέσα στον χρόνο παρά τις σημαντικές μετεξελίξεις των κοινωνιών, την ενίσχυση των ανθρωπίνων δικαιωμάτων και τη διεύρυνση των πολιτικών προστασίας, λόγω των στερεοτύπων που περνάνε από γενιά σε γενιά και της καχεκτικής θέσης που έχουν οι γυναίκες στην οικονομική ζωή της χώρας. Για αυτό λοιπόν, το δεύτερο βασικό συμπέρασμα είναι πως χρειαζόμαστε μία ολιστική προσέγγιση και μία πολιτική που να αναπτυχθεί σε διαφορετικά επίπεδα και με βασικούς άξονες την ενδυνάμωση των γυναικών σε όλους τους χώρους εργασίας, εκπαίδευσης, πολιτικής και κοινωνικής ζωής. Αυτός ο συντονισμός θα γίνει μέσα από το Εθνικό Σχέδιο Δράσης για την Ισότητα των Φύλων 2021- 2025, το οποίο θα παρουσιαστεί σε λίγο καιρό. Η αύξηση της συμμετοχής των γυναικών στην αγορά εργασίας αποτελεί στρατηγική προτεραιότητα της κυβέρνησης, καθώς η Ελλάδα, υπολείπεται σχεδόν 20 μονάδες στην εργασία των γυναικών σε σχέση με την υπόλοιπη ΕΕ. Περισσότερες εργαζόμενες γυναίκες σημαίνει πιο οικονομικά αυτοδύναμες γυναίκες που μπορούν να σταθούν όρθιες απέναντι σε κακοποιητικές συμπεριφορές ή σχέσεις και να αποχωρήσουν χωρίς να τις υπομένουν επειδή δεν έχουν άλλη διέξοδο. Το ίδιο σημαντικές είναι και οι επιπτώσεις που έχει η μητρότητα στην απασχόληση των γυναικών. Και αυτό με τη σειρά του προϋποθέτει μια ριζική αναθεώρηση της πολιτικής στήριξης της οικογένειας ώστε να μπορεί μια νέα μαμά να αναζητήσει δουλειά χωρίς να ανησυχεί για το πού θα αφήσει τα παιδιά της. Ισότητα των φύλων χωρίς οικονομική και κοινωνική ενδυνάμωση των γυναικών δεν μπορεί να υπάρξει. Τα στερεότυπα για την ισορροπία των σχέσεων μεταξύ των φύλων δεν θα αλλάξουν χωρίς συστηματική διαπαιδαγώγηση των παιδιών σε όρους ισότητας. Χαρακτηριστικό παράδειγμα τα μαθήματα σεξουαλικής διαπαιδαγώγησης που έχουν εισαχθεί στα σχολεία και έχουν σαν στόχο να εκπαιδεύσουν τα παιδιά μας σε υγιή πρότυπα σχέσεων που στηρίζονται στον σεβασμό και την ισοτιμία των φύλων. Η πρόληψη των γυναικοκτονιών περνά μέσα από την αλλαγή κουλτούρας και σε αυτή την κατεύθυνση κινούνται οι επερχόμενες πρωτοβουλίες της Κυβέρνησης. Είναι θετικό ότι αυτή η συζήτηση πλέον έχει ανοίξει. Δεν αρκεί όμως μόνο να μιλάμε για τις γυναικοκτονίες. Το ζητούμενο είναι να εφαρμόζουμε πολιτικές που αλλάζουν το παραγωγικό υπόδειγμα της χώρας και εντάσσουν στην οικονομική ζωή όσους και όσες είναι διαχρονικά αποκλεισμένοι από αυτήν. Αυτός είναι ο μόνος δρόμος προς την ελευθερία, την ασφάλεια, την άρση των ανισοτήτων και εν τέλει την ανάπτυξη για όλους και όλες. Και αυτόν τον δρόμο ακολουθεί η κυβερνητική πολιτική.",https://www.athensvoice.gr/images/1074x600/3/jpg/sites/default/files/article/2021/09/29/violence-g2152423da_1280_1.jpg,2021,9,29
https://www.athensvoice.gr/epikairotita/politiki-oikonomia/730209/memes-stereotypa-kai-gynaikoktonies/,"Memes, στερεότυπα και γυναικοκτονίες",2021-09-28,14:47:00,Πολιτικη & Οικονομια,Γιώργος Παναγιωτάκης,Ο Γιώργος Παναγιωτάκης γράφει για τις γυναικοκτονίες και τα memes που κυκλοφορούν.,Φαντάσου τι θα γινόταν αν οι γυναίκες χρησιμοποιούσαν λιγότερα υπονοούμενα και περισσότερο επιθετική συμπεριφορά,"To συγκεκριμένο meme κυκλοφορεί και ανακυκλώνεται σε πάμπολλες παραλλαγές. Η βασική εκδοχή του είναι η εξής: «Τι έχεις;» ρωτάει ο άντρας τη γυναίκα. «Τίποτα» απαντάει εκείνη, παρότι δείχνει να του τα έχει μαζεμένα. Και τέλος. Αυτό ήταν. Η επιτυχία του αστείου (μια επιτυχία που αποδεικνύεται από τον μεγάλο αριθμό των likes και των χα χα σε κάθε αναπαραγωγή του) βασίζεται στην πολύ διαδεδομένη άποψη ότι οι γυναίκες είναι μουλωχτές στον θυμό τους και χρησιμοποιούν μαστορικά την εύγλωττη σιωπή και τα υπονοούμενα για να ψήνουν το ψάρι στα χείλη των αντρών. Οι τελευταίοι, σαν πιο αγαθοί, ντόμπροι και ναΐφ, νιώθουν μπερδεμένοι και γενικά ταλαιπωριούνται. Ένα πρώτο ερώτημα είναι αν το παραπάνω ισχύει ή αν είναι ένα ακόμη από τα στερεότυπα που συσκοτίζουν το τοπίο  σε ό,τι αφορά τις σχέσεις ανάμεσα στα φύλα. Για την οικονομία της συζήτησης θα δεχτούμε πως ισχύει. Άλλωστε το έχουν αυτό τα στερεότυπα. Από το πολύ πες πες, στο τέλος γίνονται τόσο πιστευτά ώστε επηρεάζουν πράγματι τη συμπεριφορά των ανθρώπων και έτσι (αυτό)επιβεβαιώνονται. Και τα memes αυτή η σχετικά νέα μορφή εύθυμης αφήγησης που κινείται ανάμεσα στη γελοιογραφία και στο ανέκδοτο (το οποίο βρίσκεται ολοφάνερα σε φάση παρακμής τα τελευταία χρόνια) βάζουν καθημερινά μέσω της επανάληψης το -όχι πάντα και τόσο αθώο- λιθαράκι τους στην όλη κατασκευή. Αφού πάντως γελάσουμε για πολλοστή φορά με το συγκεκριμένο  meme ώστε να μη μας περάσουν για party poopers, ίσως οφείλουμε να βάλουμε στην κουβέντα και το γιατί. Πώς έγιναν οι γυναίκες εξπέρ του ψυχολογικού πολέμου και οι άντρες ντόμπροι μπουνταλάδες; Είναι από τη φύση τους έτσι;  Ή μήπως εκπαιδεύονται από μικρά παιδιά σε αυτούς τους ρόλους; Και, σε ό,τι αφορά τις γυναίκες, που είναι και ο στόχος του επιτυχημένου meme, μήπως άραγε αυτή η συμπεριφορά  κρύβει μέσα της κάτι πολύ πιο σκοτεινό; Μήπως είναι ένα από τα παρελκόμενα των αιώνων της καταπίεσης; Μήπως υπαγορεύεται σε κάποιο βαθμό και από το ένστικτο της αυτοσυντήρησης; Το γνωρίζουμε εξάλλου και από τον κόσμο των ζώων: Όταν ένα είδος μοιράζεται το βοσκοτόπι του με ένα άλλο πιο δυνατό, ανταγωνιστικό και επιθετικό, αναγκάζεται να προσαρμόσει τη συμπεριφορά του για να επιβιώσει. Είναι κυριολεκτικά ζήτημα ζωής και θανάτου να το κάνει. Απόδειξη, στην περίπτωσή μας,  το λογύδριο που έβγαλε από το βήμα μιας τηλεοπτικής εκπομπής ο αγιογράφος θείος του δράστη της πρόσφατης γυναικοκτονίας στη Ρόδο (της ενδέκατης που καταγράφηκε στη χώρα μας μέσα στο 2021) εκφράζοντας κάποιες απόψεις που εξακολουθούν να χαίρουν ευρείας αποδοχής στην ελληνική κοινωνία. Σταχυολογώ πρόχειρα: «Ορισμένες συμπεριφορές γυναικών φτάνουν τους συντρόφους τους στα άκρα». «Όχι μέχρι να μας ρίξετε και μόλις σας φτιάξουμε τα σπίτια ξαφνικά θέλετε την ελευθερία σας». «Δεν είστε όλες θύματα, υπάρχετε κι εσείς με αγγελική μορφή αλλά εξωτερικά μόνο, για το μέσα βάλτε άλλη λεξούλα». Φαντάσου δηλαδή τι θα γινόταν αν οι γυναίκες χρησιμοποιούσαν λιγότερα υπονοούμενα και περισσότερο επιθετική συμπεριφορά. Εδώ μερικοί (πολλοί, πιο σωστά) δεν ανέχονται καν τον όρο γυναικοκτονία και εξακολουθούν να μηρυκάζουν τα ίδια σαθρά επιχειρήματα εναντίον της. Ίσως λοιπόν η τελική εκδοχή αυτού του meme θα έπρεπε να είναι η εξής: «Τι έχεις;» ρωτάει ο άντρας. «Ακόμη μια γυναικοκτονία» απαντάει η γυναίκα. Σύμφωνοι, δεν είναι αστείο. Ούτε όμως και το ζήτημα είναι αστείο.",https://www.athensvoice.gr/images/1074x600/3/jpg/sites/default/files/article/2021/09/28/meme_nothing.jpg,2021,9,28
https://www.athensvoice.gr/epikairotita/politiki-oikonomia/729941/11-gynaikoktonies-2021-mehri-tora-kai-oi-epomenes/,11+1 γυναικοκτονίες το 2021 μέχρι τώρα. Και οι επόμενες;,2021-09-27,12:00:00,Πολιτικη & Οικονομια,Δήμητρα Γκρους,Τι δείχνουν οι γυναικοκτονίες το 2021 στην Ελλάδα. Σχόλιο για την ανοχή της βίας κατά των γυναικών από οικογένεια και κοινωνία. Δείτε τη λίστα με τα θύματα.,"Το έκαναν γιατί μπορούσαν. Ή, για να το πούμε αλλιώς, γιατί έμαθαν ότι μπορούν.","Με αφορμή την 25η Νοεμβρίου, Διεθνή Ημέρα για την Εξάλειψη της Βίας κατά των Γυναικών, δεν ξεχνάμε να μνημονεύουμε τις γυναίκες που υπήρξαν θύματα επειδή ήταν γυναίκες. 12 γυναικοκτονίες το 2021 μέχρι σήμερα. «Σε ένα στενό δρόμο κάτω από τον Λυκαβηττό, 10 η ώρα το βράδυ, τρία παιδιά δημοτικού – το ένα μικρόσωμο, το άλλο μεγαλόσωμο, το τρίτο μεγαλύτερης ηλικίας. Το μεγαλόσωμο κάνει μπούλινγκ στο μικρόσωμο, από κοντά και το άλλο. Το στριμώχνουν στο πεζοδρόμιο και το πάνε έτσι για αρκετά μέτρα κλείνοντάς του τον δρόμο. Και όταν σταματάω και του φωνάζω, “σταμάτα! γιατί το κάνεις αυτό;” γυρνάει ψύχραιμος και μου απαντάει: “Γιατί μπορώ” (!)». Είμαστε τρεις γυναίκες στο τραπέζι και η συζήτηση –με το στομάχι κόμπο– πηγαίνει χωρίς να το καταλάβουμε στη Δώρα, στη Γαρυφαλλιά, στην Καρολάιν, στην Ελένη Τοπαλούδη. Γιατί το έκαναν; Γιατί μπορούσαν – ή, για να το πούμε αλλιώς, γιατί έμαθαν ότι μπορούν. Έχουμε τόσες γυναικοκτονίες το 2021. Κάθε μήνα που πέρασε μία με δύο γυναίκες δολοφονήθηκαν επειδή ήταν γυναίκες. Θυμάμαι ένα μεσημέρι, πριν από λίγο καιρό, άκουσα από ένα μπαλκόνι πρώτου ορόφου που φώναζε με αυτή την πνιχτή φωνή ένας άντρας στη γυναίκα του ή στο παιδί του «γαμώ το Χριστό σου, γαμώ την Παναγία σου» και σφίχτηκε η καρδιά μου. Γιατί αυτή η βρισιά ήταν η επιτομή της πατριαρχίας της δικής μου γενιάς. Η συνθήκη της πατριαρχίας ήταν πολύ ισχυρότερη παλιότερα, όμως δεν δολοφονούνταν τόσες γυναίκες από τους συζύγους/συντρόφους τους – δεν υπήρχαν τα σόσιαλ μίντια αλλά υπήρχαν οι Ειδήσεις, το μαθαίναμε. Όχι ότι και τώρα, στην επαρχία ειδικά, πολλά παιδιά δεν μεγαλώνουν με αυστηρούς πατεράδες και άβουλες μανάδες, αλλά το νέο μοντέλο θέλει πια τα περισσότερα παιδιά να μεγαλώνουν με την ιδέα πως όλα επιτρέπονται. «Ντρέπομαι για τη γενιά μου, μεγαλώνουν τα παιδιά τους σαν πρίγκιπες και πριγκίπισσες, ότι είναι τέλειοι σε όλα, νέοι άνθρωποι που δεν αντέχουν καμία κριτική, έχουν έναν ύφος που το αποκαλώ νεοναρκισσιστικό» μου λέει γνωστός καθηγητής με εμπειρία 25 χρόνων στο πανεπιστήμιο για τους φοιτητές του. «Βγαίνουν οι γονείς μπροστά λες και είναι το παιδί τους στην εφηβεία, με παίρνουν τηλέφωνο οι μαμάδες για να με μαλώσουν επειδή βάζω στην εικοσάχρονη κόρη τους 7 αντί για 10». Την ίδια μέρα είχε δεχθεί υβριστικό/απειλητικό τηλεφώνημα από μια τέτοια μαμά επειδή ζητούσε από τους φοιτητές του να εμβολιαστούν. Αυτό φυσικά δεν σημαίνει ότι τα παιδιά αυτά είναι εν δυνάμει δολοφόνοι, όμως ποιες είναι οι συνέπειες του να μεγαλώνουμε ενήλικες που δεν έχουν μάθει να αντέχουν την απόρριψη; Τι μας είπαν η μητέρα, ο πατέρας και ο θείος του δολοφόνου της Δώρας; «Την αγαπούσε, ήταν καλό παιδί, έμπλεξε άσχημα». Τι μας είπε ο δολοφόνος της Γαρυφαλλιάς; «Χάλασε η φάση». Και πόση βία ακόμα μέσα στις σχέσεις και τις οικογένειες δεν φτάνει στο αποτρόπαιο, αλλά είναι η δυσβάσταχτη καθημερινότητα ανδρών και γυναικών; Γιατί οι γυναίκες δεν έχουν μάθει να φεύγουν από τις σχέσεις αλλά να ανέχονται; Γιατί τόσο συχνά όλοι αυτοί οι άντρες δεν αντιλαμβάνονται το θεμελιώδες όριο ανάμεσα στη ζωή και τον θάνατο; Και πού μπορεί να οδηγήσει η ψυχοπαθολογία των ερωτικών σχέσεων όταν δεν έχουν (ή δεν ξέρουν) πού να απευθυνθούν; (σε δομές, στην αστυνομία, σε άλλους ανθρώπους;) Γυναικοκτονίες, ναι. Βία κατά των γυναικών, ναι. Όταν κάθε τόσο σκάνε notifications για γυναίκες που δολοφονήθηκαν από τους συντρόφους τους δεν μπορούμε να μην αναγνωρίζουμε σαν πρόβλημα της κοινωνίας μας τις δολοφονίες γυναικών επειδή είναι γυναίκες. Πρόβλημα-βουνό. Γιατί πώς να αλλάξει κάτι τόσο εδραιωμένο και κλειστό, όπως η οικογένεια; Πώς να αντιμετωπίσουμε ως κοινωνία τις ψυχώσεις που δημιουργούνται στην οικογενειακή εστία; Πώς θα αλλάξουν παιδεία, συμπεριφορές, ψυχισμό, οι άνθρωποι που μεγαλώνουν άλλους ανθρώπους; Κι από την άλλη, θεσμικά τι πρέπει να γίνει; Είναι πολύ δύσκολο να επεμβαίνεις στην ιδιωτική ζωή των άλλων, αλλά όταν ακούμε φωνές από το διπλανό διαμέρισμα ας μας πει κάποιος τι μπορούμε να κάνουμε. Γιατί όταν οι αστυνομικοί κλήθηκαν στο διαμέρισμα της Δάφνης πριν το φονικό μετά από καταγγελία γειτόνισσας για ενδοοικογενειακή βία, ολιγώρησαν. Ποιες είναι οι διαδικασίες μετά από τέτοιες καταγγελίες; Υπάρχουν; Να απαιτήσουμε κάτι να γίνει, και όχι απλά κάτι, πολλά. Νόμους από την πολιτεία, ευαισθητοποίηση από τους θεσμούς και από την κοινωνία των πολιτών, προγράμματα εκπαίδευσης στα σχολεία, ενημερωτικές καμπάνιες για τις γυναίκες που φοβούνται ως προς το τι μπορούν να κάνουν, πού να καταφύγουν, προγράμματα ψυχοθεραπείας και ενδυνάμωσης. Δεν είναι μόνο η συχνότητα που δεν αντέχεται, αν βάλεις κάτω τις ημερομηνίες, είναι κι όλες αυτές οι ιστορίες που δεν μαθαίνουμε ποτέ επειδή δεν φτάνουν μέχρι εκεί. Αλλά και ιστορίες που θα ακολουθήσουν επειδή θα αποτελέσουν τίτλους ειδήσεων. 17 Φεβρουαρίου, μια 54χρονη γυναίκα δολοφονείται άγρια στο σπίτι της ﻿στην περιοχή των Μεσκλών του Δήμου Πλατανιά, στα Χανιά. Δράστης ο Νορβηγός σύντροφός της, με 14 μαχαιριές σε ολόκληρο το σώμα της. 5 Απριλίου, η 28χρονη Κωνσταντίνα Τσάπα μετά από χρόνια κακοποίησης, σωματικής και ψυχικής, αποφασίζει να εγκαταλείψει τον σύζυγό της. Η ίδια και ο αδελφός της θα δολοφονηθούν στο σπίτι τους στην Μακρινίτσα Πηλίου από τον εν διαστάσει σύζυγό της κοπέλας. Τα στοιχεία της ιατροδικαστικής έκθεσης για την δολοφονική επίθεση με μαχαίρι είναι σοκαριστικά. 11 Μαΐου, η 20χρονη Καρολάιν Κράουτς εντοπίζεται στραγγαλισμένη μέσα στο σπίτι της στα Γλυκά Νερά. Οι πληροφορίες τις πρώτες μέρες κάνουν λόγο για ληστεία από κακοποιούς οι οποίοι δεν δολοφόνησαν τη νεαρή κοπέλα μπροστά στην 11 μηνών κόρη της. Ωστόσο, οι συνεχείς αντιφάσεις του συζύγου της, Μπάμπη Αναγνωστόπουλου, θα κάνουν τον 32χρονο πιλότο να ομολογήσει το φρικτό έγκλημα. 3 Ιουνίου, η 64χρονη Ελένη δολοφονείται από τον εν διαστάσει σύζυγό της, έξω από το σπίτι της στην Αγία Βαρβάρα. Ο 75χρονος δράστης στήνει καρτέρι έξω από την οικία της στην οδό Πραξιτέλους και την πυροβολεί εξ επαφής.﻿ «Το πιστόλι το είχα πάρει μαζί μου απλά για να τη φοβερίσω. Με έβριζε, είχε εξωσυζυγικές σχέσεις. Τρελάθηκα», θα υποστηρίζει στις Αρχές. 16 Ιουλίου, η 26χρονη Γαρυφαλλιά ανασύρεται νεκρή από τη θάλασσα στην περιοχή της Λυγαριάς στη Φολέγανδρο, όπου ήταν διακοπές με τον 30χρονο φίλο της. «Χάλασε η φάση», είπε στους αστυνομικούς που τον εντόπισαν, παραδεχόμενος ότι εκείνος χτύπησε και έσπρωξε τη Γαρυφαλλιά στη θάλασσα. Η νεκροψία-νεκροτομή θα δείξει πως η 26χρονη ζούσε όταν έπεσε στο νερό, ο θάνατός της προήλθε από πνιγμό... 30 Ιουλίου, άνδρας αλβανικής καταγωγής 40 χρονών εμφανίζεται στο ΑΤ Δάφνης και ομολογεί ότι σκότωσε την 31χρονη σύζυγό του λόγω ζήλιας στο διαμέρισμά τους ﻿﻿στη Λάμπρου Κατσώνη. Η νεαρή γυναίκα εντοπίζεται σε λίμνη αίματος με τραύματα στον λαιμό. Πριν τη δολοφονία, οι αστυνομικοί είχαν κληθεί στο διαμέρισμα της Δάφνης μετά από καταγγελία γειτόνισσας για ενδοοικογενειακή βία. 3 Αυγούστου, μια 43χρονη γυναίκα δολοφονείται μέσα σε ταβέρνα στη Σωτηρίτσα Λάρισας με οκτώ σφαίρες από τον 54χρονο σύζυγό της. Ο δράστης σημάδεψε με το περίστροφό του την άτυχη 43χρονη σε θώρακα και κεφάλι. 8 Αυγούστου, η 47χρονη Σταυρούλα Συραγοπούλου δολοφονείται πισώπλατα με καραμπίνα από τον 49χρονο φίλο της στην παραλία του Πανόρμου στο Ρέθυμνο, μέσα στην επιχείρησή της. Αφού την σκότωσε, αυτοπυροβολήθηκε και λίγες μέρες αργότερα κατέληξε. 23 Αυγούστου, 55χρονη δολοφονείται άγρια από τον Γεωργιανό σύντροφό της στο διαμέρισμά τους στη Θεσσαλονίκη. Το θύμα προτού δολοφονηθεί με μαχαίρι είχε υποστεί άγριο ξυλοδαρμό. Η 55χρονη φέρεται να εκλιπαρεί μέχρι την τελευταία στιγμή τον δράστη να μην την σκοτώσει. 2 Σεπτεμβρίου βρέθηκε σε σπίτι στην Κυπαρισσία η τσιμεντωμένη σορός της 42χρονης Ρουμάνας,﻿ Μόνικα Γκιους, η οποία αγνοούνταν από τον περασμένο Φεβρουάριο. Ο δολοφόνος, αφού τη σκότωσε, τοποθέτησε την άτυχη γυναίκα σε εμβρυακή στάση στον αυτοσχέδιο τάφο στην αυλή του σπιτιού, ρίχνοντας τσιμέντο. Κατηγορείται ο 39χρονος, πρώην σύντροφός της τα ίχνη του οποίου αναζητούνταν. 24 Σεπτεμβρίου, η 32χρονη Δώρα πέφτει νεκρή νωρίς το μεσημέρι της Τετάρτης στη συνοικία Ροδίνι, στην πόλη της Ρόδου, όταν δέχεται  πυρά από κυνηγετική καραμπίνα την ώρα που επιχειρούσε να μπει στο αυτοκίνητο της. Ο δράστης λίγα λεπτά μετά το έγκλημα, πηγαίνει στο σπίτι του και βάζει τέλος και στη δική του ζωή με την καραμπίνα που νωρίτερα είχε σκοτώσει τη φίλη του. Στη συνέχεια έγινε γνωστό ότι ο αυτόχειρας είχε επιδείξει και κατά το παρελθόν προβληματική ή και βίαιη συμπεριφορά απέναντι σε γυναίκες με τις οποίες σχετίστηκε. Η Δώρα ήταν μαζί με τον δράστη εννέα μήνες και συγκατοικούσαν από τον προηγούμενο Ιούλιο. «Την παρακολουθούσε. Ήξερε τι ώρα σχολάει και την περίμενε έξω από το σπίτι της φίλη της. Της είχε στήσει καρτέρι. Τις τελευταίες μέρες τον φοβόταν πολύ», σύμφωνα με τον πατέρα της άτυχης κοπέλας. Όσα είπε ο θείος του δράστη στον Αntenna: «Το παιδί δεν είναι το τέρας που παρουσιάζετε. Αυτή είναι η ένστασή μου. Έχετε μπλέξει πολλές ειδήσεις σε μία. Ήταν ένας άνθρωπος, ερωτευμένος, παθιασμένος με την κοπέλα του, όπως είναι ο καθένας μας με τη σχέση του και καλά κάνει, γιατί έτσι πρέπει να είσαι και από εκεί πέρα η καθεμία από εσάς θα πρέπει να σέβεται αυτό που ο καθένας μας σας προσφέρει. Όχι μέχρι να μας ρίξετε και μόλις σας φτιάξουμε τα σπίτια μας και τις δομές που θέλετε, ξαφνικά θέλετε την ελευθερία σας. Ο καθένας από εμάς θα ζήλευε. Ο καθένας αντιδρά διαφορετικά. Δεν πήρε ένα όπλο και ξαφνικά κι έκανε έτσι για να φτάσει στο σημείο να κάνει αυτό που έκανε και να αυτοκτονήσει, είναι πολύ δύσκολο, πρέπει να την έχει λατρέψει. Δεν δικαιολογώ καμία πράξη βίας. Αλλά δεν μπορείτε να παρουσιάζετε όλους τους φονιάδες σαν να είναι τα τέρατα που τους παρουσιάζετε. Παρουσιάζετε τις γυναίκες όλες σαν θύματα, δεν είστε όλες θύματα, υπάρχετε κι εσείς με αγγελική μορφή αλλά εξωτερικά και μόνο, για το μέσα βάλτε άλλη λεξούλα. Χωρίς να θέλω να θίξω κανέναν, αλλά δεν θέλω να θίξετε κι εσείς την οικογένειά μου». 29 Οκτωβρίου, ένας άνδρας στην Ιεράπετρα σκότωσε με πολλαπλές μαχαιριές τη σύζυγό του. Το ζευγάρι ήταν σε διάσταση, ωστόσο εξακολουθούσαν να έχουν έντονους καβγάδες. Ο 54χρονος φέρεται να μαχαίρωσε τη 48χρονη σε διάφορα σημεία του σώματός της και απειλεί να αυτοκτονήσει, πέφτοντας σε γκρεμό, τελικά παραδόθηκε στην αστυνομία. Είχαν τέσσερα παιδιά, ενώ η γυναίκα το τελευταίο διάστημα έμενε σε ενοικιαζόμενο δωμάτιο, στο οποίο, γύρω στις 8.30 σήμερα το πρωί, πήγε ο 54χρονος μαχαιρώνοντας τη θανάσιμα.",https://www.athensvoice.gr/images/1074x600/3/jpg/sites/default/files/article/2021/09/27/bia-kata-ginaikon.jpg,2021,9,27
https://www.athensvoice.gr/epikairotita/ellada/729761/gynaikoktonia-sti-rodo-teleytaio-antio-sti-dora/,Γυναικοκτονία στη Ρόδο: Το τελευταίο «αντίο» στη Ντόρα Ζαχαριά,2021-09-24,17:53:00,Ελλαδα,Newsroom,Θρήνος στην κηδεία της Ντόρας Ζαχαριά: Με δάκρυα στα μάτια την αποχαιρέτησαν συγγενείς και φίλοι στη Ρόδο,Σε λευκό φέρετρο η 32χρονη κοπέλα,"Το τελευταίο «αντίο» στην 32χρονη Δώρα είπαν το απόγευμα οικογένεια, συγγενείς και φίλοι. Η εξόδιος ακολουθία να τελέσθηκε  στον Ιερό Ναό του Αγίου Γεωργίου Κάτω Ρόδου. Πολλοί συγγενείς και φίλοι της αδικοχαμένης καθηγήτριας επέλεξαν να ντυθούν στα λευκά, ενώ άσπρο ήταν και το φέρετρο της Δώρας. Νωριτερα, στις 12:00, πραγματοποιήθηκε η κηδεία του αυτόχειρα δολοφόνου της. Η εξόδιος ακολουθία τελέστηκε στα Κοσκινού. Σύμφωνα με την ιατροδικαστική εξέταση, η Δώρα Ζαχαριά δέχθηκε δύο σφαίρες από κοντινή απόσταση. Το θύμα δέχθηκε πλήγμα στον λαιμό και ο θάνατος ήταν ακαριαίος. Γύρω στις 15:30 το μεσημέρι της 22ας Σεπτεμβρίου 2021, όταν η 32χρονη Δώρα έβγαινε από το αυτοκίνητο της, που το είχε παρκάρει σε μικρή απόσταση από το σπίτι της στο Ροδίνι της Ρόδου. Προσπάθησε να αποβιβαστεί από το μαύρο Citroen της όταν ξαφνικά την πλησίασε ένα λευκό αυτοκίνητο. Μέσα σε αυτό επέβαινε ο πρώην σύντροφός της. Ο 42χρονος ιδιοκτήτης συνεργείου με τον οποίο είχαν χωρίσει το τελευταίο χρονικό διάστημα. Ο άνδρας που από ό,τι φαίνεται δεν δέχτηκε ποτέ την απόφασή της Ντόρας για το χωρισμό, την πλησίασε και με μια κυνηγετική καραμπίνα την πυροβόλησε δύο φορές. Η 32χρονη γυναίκα έπεσε στο έδαφος νεκρή, ενώ ο άνθρωπος με τον οποίο είχε σχέση για περίπου 7 με 8 μήνες επιβιβάζονταν στο αυτοκίνητο το οποίο είχε νοικιάσει, ανέπτυξε ταχύτητα και έφυγε. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/09/24/kideia_2.jpg,2021,9,24
https://www.athensvoice.gr/epikairotita/politiki-oikonomia/729635/gynaikoktonies-ena-egklima-poy-pali-den-prolavame/,Γυναικοκτονίες: Ένα έγκλημα που (πάλι) δεν προλάβαμε,2021-09-24,08:23:00,Πολιτικη & Οικονομια,Περικλής Δημητρολόπουλος,Ο Περικλής Δημητρολόπουλος γράφει για την 32χρονη Δώρα που δολοφονήθηκε στη Ρόδο και τις γυναικοκτονίες.,"Εξακολουθεί να χάσκει ένα κενό στην πρόληψη, τον έλεγχο, στον χειρισμό της απόκλισης. Εξακολουθεί να μην ακούει κανείς, όλα τα στόματα να είναι κλειστά. Για να πουν μόνο μετά, πάντα μετά, πως «όλοι ήξεραν».","Προλαβαίνεται το έγκλημα; Αρκεί λοιπόν να ήταν διαφορετική η «πολιτική Μητσοτάκη», όπως τουίταρε ο Χρήστος Σπίρτζης του ΣΥΡΙΖΑ, για να μη «θυσιαζόταν» η γυναίκα που δολοφονήθηκε στη Ρόδο; Και είναι λύση αυτό που, καθόλου αριστερά, πρότεινε και πάλι ο ίδιος, να «επιτηρεί η ΕΛΑΣ» τους εν δυνάμει δράστες «μέρα μεσημέρι στον δρόμο»; Να φακελώνει η αστυνομία τους πολίτες, αλλά αυτή τη φορά ψυχιατρικά; Εντάξει, ας αφήσουμε αυτό που καταγγέλθηκε ακόμη και από συντρόφους του τομεάρχη ως φτηνή αντιπολίτευση. Ας μείνουμε στο γεγονός πως από την αρχή της χρονιάς έντεκα γυναίκες έχουν χάσει τη ζωή τους από κάτι που άλλοτε θα χαρακτηριζόταν «έγκλημα πάθους». Δεν έφταιγε ο δολοφόνος, έφταιγε μια ψυχή που ξεχείλιζε από συναίσθημα, έφταιγαν οι ανεξέλεγκτες ψυχικές ορμές που καθοδηγούσε ο αγνός έρωτας ή η διαβρωτική ζήλια – «ανθρώπινη» είναι και η ζήλια. Ή μήπως έφταιγε εκείνη που, εντελώς σατανικά, τον μείωσε, τον περιφρόνησε, τον πρόδωσε; Λίγο θέλει να υπερθερμανθεί η ψυχή του άλλου και να του αναγνωριστεί ο βρασμός της ψυχής; Εισάγοντας τον όρο «γυναικοκτονία» ξεμπερδέψαμε από αυτό το συναισθηματικό περίβλημα που μπορούσε όχι μόνο να εξισώσει τον θύτη με το θύμα αλλά και να αθωώσει τον πρώτο καταδικάζοντας σε έναν δεύτερο θάνατο, ηθικό αυτή τη φορά, τον δεύτερο. Δεν ξεμπερδέψαμε όμως με τις γυναικοκτονίες. Το έγκλημα επαναλαμβάνεται, γίνεται σειριακό, από την Καρολάιν έως τη Δώρα μοιάζει να αλλάζει μόνο το όνομα. Σε όλες όμως τις περιπτώσεις η αποκλίνουσα συμπεριφορά είναι εκεί, φωνάζει. Έχουν φωνάξει το θύμα πριν το πνίξει ένα μαξιλάρι, το σπρώξει ένα χέρι στον γκρεμό ή το βρει μια σφαίρα κυνηγετικής καραμπίνας. Ακόμη χειρότερα, στη Ρόδο ο ήχος είχε αποκτήσει μια πολλαπλασιαστική δύναμη από τις φωνές και άλλων γυναικών που είχαν πέσει θύματα κακοποιητικής συμπεριφοράς από τον δράστη. «Όλοι ήξεραν αλλά έκαναν τα στραβά μάτια», είπε η πρώην σύντροφός του. Όλοι έβλεπαν και όλοι άκουγαν αλλά κανένα στόμα δεν άνοιξε, ίσως όχι επειδή αδιαφόρησε αλλά επειδή έτσι, κρατώντας το στόμα του κλειστό, μπορεί να πιστέψει κανείς πως μπορεί να ξορκίσει το κακό. Ξορκίζεται έτσι το κακό; Η Νίκη Κεραμέως έγραψε πως «η μεγάλη αλήθεια παραμένει πως όλα ξεκινούν από την Παιδεία, το σχολείο, την οικογένεια, την κοινωνία». Δεν μπορεί παρά να συμφωνήσει κανείς με κάτι που και η ίδια παραδέχεται πως «ακούγεται κοινότοπο». Δεν μπορεί όμως συγχρόνως να μην αναρωτηθεί εάν, εκτός από τους αστυνομικούς του Σπίρτζη, υπάρχουν άλλα όργανα της πολιτείας που μπορούν να προλάβουν τέτοια εγκλήματα. Και μπορεί να αναρωτηθεί τώρα που ξέρουμε πως μια εισαγγελική εντολή, σαν κι αυτή που υποχρέωνε τον δράστη να μην πλησιάζει την πρώην σύζυγό του, δεν πρόλαβε κανένα έγκλημα. Πως αυτό που άλλαξε είναι μόνο το όνομα και πως οι γυναίκες που είχαν την τύχη να ζήσουν ξέρουν πως μπορεί να ήταν στη θέση της Δώρας. Προλαβαίνεται το έγκλημα; Την απάντηση δεν έδωσε ούτε η αντιπολιτευτική φτήνια του τομεάρχη του ΣΥΡΙΖΑ ούτε η ομολογημένη κοινοτοπία της υπουργού Παιδείας. Εξακολουθεί να χάσκει ένα κενό στην πρόληψη, στον έλεγχο, στον χειρισμό της απόκλισης. Εξακολουθεί να μην ακούει κανείς, όλα τα στόματα να είναι κλειστά. Για να πουν μόνο μετά, πάντα μετά, πως «όλοι ήξεραν».",https://www.athensvoice.gr/images/1074x600/3/jpg/sites/default/files/article/2021/09/24/rodos-egklima.jpg,2021,9,24
https://www.athensvoice.gr/epikairotita/politiki-oikonomia/729632/kerameos-gia-gynaikoktonia-sti-rodo-ola-xekinoyn-apo-tin-paideia/,Κεραμέως για γυναικοκτονία στη Ρόδο: Όλα ξεκινούν από την Παιδεία,2021-09-24,08:01:00,Πολιτικη & Οικονομια,Newsroom,"Η υπουργός Παιδείας, Νίκη Κεραμέως, έδωσε το δικό της μήνυμα με αφορμή τη γυναικοκτονία με θύμα την 32χρονη Δώρα στη Ρόδο.","«Όλα ξεκινούν στο σχολείο, στην οικογένεια, στην κοινωνία»","Θέση πάνω στη γυναικοκτονία στη Ρόδο με θύμα την 32χρονη εκπαιδευτικό πήρε η υπουργός Παιδείας Νίκη Κεραμέως. Η κυρία Κεραμέως μίλησε για τον κοινό παρονομαστή όλων των γυναικοκτονιών, που είναι οι σύντροφοι οι οποίοι «θεωρούν ότι έχουν εξουσία στα σώματα και τις ζωές των γυναικών που βρέθηκαν στον δρόμο τους». Τόνισε, στη συνέχεια, πως «όλα ξεκινούν από την Παιδεία, στο σχολείο, στην οικογένεια, στην κοινωνία» και κάλεσε τους γονείς «να διδάξουμε στα παιδιά μας τον αλληλοσεβασμό και το δικαίωμα αυτοδιάθεσης, να μεγαλώσουμε τα αγόρια και τα κορίτσια μας με θάρρος και γνώση για τα όρια και την αξιοπρέπεια, τη δική τους και των άλλων». Αναλυτικά το μήνυμα της υπουργού: «Άλλη μία νέα γυναίκα, μία εκπαιδευτικός αυτή τη φορά, δολοφονείται. Τελευταία βλέπουν το φως της δημοσιότητας διαδοχικά φρικτά εγκλήματα με έναν κοινό παρονομαστή: συντρόφους, νυν ή πρώην, που θεωρούν ότι έχουν εξουσία στα σώματα και τις ζωές των γυναικών που βρέθηκαν στο δρόμο τους. Μπορεί να ακούγεται κοινότοπο, μα παραμένει μεγάλη αλήθεια: όλα ξεκινούν από την Παιδεία, στο σχολείο, στην οικογένεια, στην κοινωνία. Οφείλουμε όλοι να διδάξουμε στα παιδιά μας τον αλληλοσεβασμό και το δικαίωμα αυτοδιάθεσης, να μεγαλώσουμε τα αγόρια και τα κορίτσια μας με θάρρος και γνώση για τα όρια και την αξιοπρέπεια, τη δική τους και των άλλων. Για να σταματήσει πια αυτό το φαινόμενο. Για να μην ακούσουμε ξανά για “άλλη μία γυναικοκτονία”. Η ελληνική κοινωνία αλλά και η εκπαιδευτική κοινότητα θρηνούν - ξανά. Ας είναι η τελευταία φορά». Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2020/03/23/keramews.jpg,2021,9,24
https://www.athensvoice.gr/epikairotita/ellada/729622/gynaikoktonia-sti-rodo-apogeyma-i-kideia-tis-32hronis-doras/,Γυναικοκτονία στη Ρόδο: Το απόγευμα η κηδεία της 32χρονης Ντόρας Ζαχαριά,2021-09-24,05:23:00,Ελλαδα,Newsroom,"Η κηδεία της 32χρονης Ντόρας Ζαχαριά, που έπεσε θύμα γυναικοκτονίας στη Ρόδο, θα τελεστεί σήμερα το απόγευμα.",Στον Ιερό Ναό Αγίου Γεωργίου Κάτω Ρόδου,"Στον Ιερό Ναό Αγίου Γεωργίου Κάτω Ρόδου θα τελεστεί το απόγευμα η κηδεία της 32χρονης Δώρας, που έπεσε θύμα γυναικοκτονίας στη Ρόδο. Η εξόδιος ακολουθία για τον δολοφόνο της που αυτοκτόνησε μετά την πράξη του θα ψαλεί στις 12 το μεσημέρι. Ολοένα και περισσότερα στοιχεία για τη σχέση της δολοφονημένης Δώρας από τη Ρόδο με τον δράστη και πρώην σύντροφό της. Μάλιστα, σύμφωνα με τους γονείς και την αδερφή της, ο 40χρονος τη ζήλευε και δεν την άφηνε να δει μόνη της ούτε τηλεόραση. «Κάποια στιγμή μου λέει ""Μαμά θα μείνουμε μαζί, δεν θέλω να μπλέξουμε οικογένειες."" Μου έλεγε ""έχω το μεταπτυχιακό, δεν θέλω επισκέπτες, θέλω να έχω το γραφείο μου"". Ο κύριος τη ζήλευε. Έμειναν μαζί από τον Ιούλιο. Τον Αύγουστο πήγαν διακοπές 2-3 εβδομάδες. Εκεί κάτι έγινε στην Κάλυμνο, και έδειξε άλλον εαυτό», ανέφερε η μητέρα της. Στη συνέχεια, μίλησε για τις ακραίες σκηνές ζηλοτυπίας που της έκανε ο 40χρονος σημειώνοντας πως «της έλεγε ""Δεν θα βγεις έξω"". Άφηνε το κλειδί πίσω από την πόρτα για να βλέπει τι ώρα γυρνάει. Δεν θέλω να βλέπεις τηλεόραση μόνη σου. Θέλω όταν πάω για ύπνο να κοιμάσαι». «Μια μέρα», συνέχισε η μητέρα του θύματος, «με πήρε 4 η ώρα τα ξημερώματα η κόρη μου και μου λέει ""Μαμά, είναι τρελός αυτός ο άνθρωπος, έχει πρόβλημα. Θέλω να χωρίσω."" Και μετά του λέει ""Τα είπα και στη μάνα μου. Μη νομίζεις ότι δεν μιλάω δεν μιλάω""». Να σημειωθεί πως η Δώρα ήταν μαζί με τον δράστη εννέα μήνες και συγκατοίκησαν τον προηγούμενο Ιούλιο, καθώς ήθελε να έχει έλεγχο στο τι κάνει. «Εγώ δεν θέλω να βγαίνεις, δεν θέλω να πηγαίνεις εκεί», έλεγε ο θύτης στο θύμα, σύμφωνα με τη μητέρα της. «Την παρακολουθούσε. Ήξερε τι ώρα σχολάει και την περίμενε έξω από το σπίτι της φίλη της. Της είχε στήσει καρτέρι. Τις τελευταίες μέρες τον φοβόταν πολύ». «Δεν πήγαινε το μυαλό μου εκεί. Αλλά φοβόμουν για το κορίτσι μου», δήλωσε ο πατέρας της άτυχης κοπέλας. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/09/23/rodos.jpg,2021,9,24
https://www.athensvoice.gr/epikairotita/politiki-oikonomia/729549/o-h-spirtzi-katigorei-ton-k-mitsotaki-gia-ti-gynaikoktonia/,Ο Χ. Σπίρτζης «κατηγορεί» τον Κ. Μητσοτάκη για τη γυναικοκτονία,2021-09-23,12:01:00,Πολιτικη & Οικονομια,Newsroom,"Η ανάρτηση του κ. Σπίρτζη για τη νέα γυναικοκτονία, της 31χρονης Δώρας στη Ρόδο, δημιούργησε αντιδράσεις από τη ΝΔ αλλά στο εσωτερικό του ΣΥΡΙΖΑ.","Αντέδρασε έντονα η Αννέτα Καββαδία, δημοσιογράφος πρώην βουλευτής του ΣΥΡΙΖΑ","Ο βουλευτής του ΣΥΡΙΖΑ και πρώην υπουργός, Χρήστος Σπίρτζης, έκανε μία ανάρτηση στο Twitter η οποία προκαλεί αίσθηση και αντιδράσεις στα social media. Ο κ. Σπίρτζης συνέδεσε τον πρωθυπουργό Κυριάκο Μητσοτάκη με τη δολοφονία της Δώρας στη Ρόδο, γράφοντας στην ανάρτησή του: «Μια ακόμη γυναίκα σκοτώθηκε … αφήνοντας την ανασφάλεια να περιδιαβαίνει τις ψυχές των συμπολιτών μας, σε όλη τη χώρα. Πόσες ακόμη πρέπει να θυσιαστούν για να αντιληφθούν ότι η πολιτική Μητσοτάκη πρέπει να αλλάξει;»  Μια ακόμη γυναίκα σκοτώθηκε … αφήνοντας την ανασφάλεια να περιδιαβαίνει τις ψυχές των συμπολιτών μας, σε όλη τη χώρα.

Πόσες ακόμη πρέπει να θυσιαστούν για να αντιληφθούν ότι η πολιτική Μητσοτάκη πρέπει να αλλάξει;  Στο σχόλιο του βουλευτή του ΣΥΡΙΖΑ Χρήστου Σπίρτζη για τη γυναικοκτονία στη Ρόδο, απάντησε με σχόλιο του στο Τwitter ο εκπρόσωπος Τύπου της ΝΔ, Τάσος Γαϊτάνης. «Χυδαία απόπειρα εκμετάλλευσης απο τον Χρ.Σπίρτζη μιας ανθρώπινης τραγωδίας. Δεν είναι η πρώτη φορά. O κατήφορος δεν έχει τέλος», σχολίασε ο κ. Γαϊτάνης. Η Αννέτα Καββαδία, δημοσιογράφος πρώην βουλευτής του ΣΥΡΙΖΑ μέλος της Κεντρικής Επιτροπής του κόμματος και της κίνησης των 53, αντέδρασε μέσω Twitter στην ανάρτηση που έκανε ο Χρήστος Σπίρτζης με αφορμή τη νέα γυναικοκτονία στη Ρόδο. «Όχι στην πλάτη μας, όχι στο όνομά μας! Η χονδροειδέστατη απόπειρα εργαλειοποίησης μιας ακόμη στυγερής γυναικοκτονίας, μας προσβάλλει βαθύτατα! Και ως γυναίκες και ως αριστερές». Και καταλήγει με μία σαφή αιχμή: «ΥΓ. Σοβαρά τώρα; Αυτόν τον τρόπο αντιπολίτευσης επιλέγουμε;»  Όχι στην πλάτη μας, όχι στο όνομά μας!

Η χονδροειδέστατη απόπειρα εργαλειοποίησης μιας ακόμη στυγερής γυναικοκτονίας, μας προσβάλλει βαθύτατα! Και ως γυναίκες και ως αριστερές.

ΥΓ. Σοβαρά τώρα; Αυτόν τον τρόπο αντιπολίτευσης επιλέγουμε;  Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ ",https://www.athensvoice.gr/images/1074x600/3/jpg/sites/default/files/article/2021/09/23/spirtzis.jpg,2021,9,23
https://www.athensvoice.gr/epikairotita/ellada/729499/gynaikoktonia-sti-rodo-tis-elege-den-tha-vgeis-exo-tin-zileye/,"Γυναικοκτονία στη Ρόδο: Της έλεγε δεν θα βγεις έξω, τη ζήλευε",2021-09-23,05:24:00,Ελλαδα,Newsroom,Η μητέρα της 31χρονης Δώρας μίλησε για τη σχέση της κόρης της με τον δράστη της γυναικοκτονίας στη Ρόδο.,Τι αποκάλυψε η μητέρα του θύματος,"Ολοένα και περισσότερα στοιχεία για τη σχέση της δολοφονημένης Δώρας από τη Ρόδο με τον δράστη και πρώην σύντροφό της. Μάλιστα, σύμφωνα με τους γονείς και την αδερφή της, ο 40χρονος τη ζήλευε και δεν την άφηνε να δει μόνη της ούτε τηλεόραση. «Κάποια στιγμή μου λέει ""Μαμά θα μείνουμε μαζί, δεν θέλω να μπλέξουμε οικογένειες."" Μου έλεγε ""έχω το μεταπτυχιακό, δεν θέλω επισκέπτες, θέλω να έχω το γραφείο μου"". Ο κύριος τη ζήλευε. Έμειναν μαζί από τον Ιούλιο. Τον Αύγουστο πήγαν διακοπές 2-3 εβδομάδες. Εκεί κάτι έγινε στην Κάλυμνο, και έδειξε άλλον εαυτό», ανέφερε η μητέρα της. Στη συνέχεια, μίλησε για τις ακραίες σκηνές ζηλοτυπίας που της έκανε ο 40χρονος σημειώνοντας πως «της έλεγε ""Δεν θα βγεις έξω"". Άφηνε το κλειδί πίσω από την πόρτα για να βλέπει τι ώρα γυρνάει. Δεν θέλω να βλέπεις τηλεόραση μόνη σου. Θέλω όταν πάω για ύπνο να κοιμάσαι». «Μια μέρα», συνέχισε η μητέρα του θύματος, «με πήρε 4 η ώρα τα ξημερώματα η κόρη μου και μου λέει ""Μαμά, είναι τρελός αυτός ο άνθρωπος, έχει πρόβλημα. Θέλω να χωρίσω."" Και μετά του λέει ""Τα είπα και στη μάνα μου. Μη νομίζεις ότι δεν μιλάω δεν μιλάω""». Να σημειωθεί πως η Δώρα ήταν μαζί με τον δράστη εννέα μήνες και συγκατοίκησαν τον προηγούμενο Ιούλιο, καθώς ήθελε να έχει έλεγχο στο τι κάνει. «Εγώ δεν θέλω να βγαίνεις, δεν θέλω να πηγαίνεις εκεί», έλεγε ο θύτης στο θύμα, σύμφωνα με τη μητέρα της. «Την παρακολουθούσε. Ήξερε τι ώρα σχολάει και την περίμενε έξω από το σπίτι της φίλη της. Της είχε στήσει καρτέρι. Τις τελευταίες μέρες τον φοβόταν πολύ». «Δεν πήγαινε το μυαλό μου εκεί. Αλλά φοβόμουν για το κορίτσι μου», δήλωσε ο πατέρας της άτυχης κοπέλας. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/09/23/rodos.jpg,2021,9,23
https://www.athensvoice.gr/epikairotita/ellada/726306/gynaikoktonia-sti-thessaloniki-h-56hroni-skopeye-na-horisei/,Γυναικοκτονία στη Θεσσαλονίκη: «H 56χρονη σκόπευε να χωρίσει»,2021-08-24,15:40:00,Ελλαδα,Newsroom,Γυναικοκτονία στη Θεσσαλονίκη: Η 56χρονη ήθελε να χωρίσει τον καθ' ομολογία δράστη - Τι είπε στις αρχές ο 48χρονος.,Ποινική δίωξη στον 48χρονο δράστη του εγκλήματος - Τι υποστηρίζουν άνθρωποι από το περιβάλλον του θύματος,"Την Παρασκευή αναμένεται να απολογηθεί ο 48χρονος που ομολόγησε τη δολοφονία της 56χρονης συντρόφου του το μεσημέρι της Δευτέρας (23/8) στη Θεσσαλονίκη. Ο καθ΄ ομολογία δράστης της γυναικοκτονίας βρέθηκε ενώπιον του εισαγγελέα, ο οποίος που άσκησε ποινική δίωξη για ανθρωποκτονία εκ προθέσεων σε ήρεμη ψυχική κατάσταση. Συγκεκριμένα, ο εισαγγελέας άσκησε ποινική δίωξη για ανθρωποκτονία εκ προθέσεως σε ήρεμη ψυχική κατάσταση, παράνομη οπλοφορία και οπλοχρησία, βία κατά υπαλλήλων (επειδή αντιστάθηκε κατά την προσαγωγή του), δήλωση ψευδών στοιχείων και φθορά σε πράγματα με φωτιά (την έθεσε σε έγγραφο μετά το φονικό, καθώς βρισκόταν σε αυτοσχέδιο πάρκινγκ). Ο 48χρονος κατά τη μεταγωγή του στο Δικαστικό Μέγαρο Θεσσαλονίκης ήταν αμίλητος, ενώ το αριστερό του χέρι ήταν τυλιγμένο με επίδεσμο. Απολογούμενος προανακριτικά φέρεται να ομολόγησε την πράξη του, ενώ ανέφερε ότι τον τελευταίο καιρό υπήρχαν εντάσεις με τη σύντροφό του. Δολοφονία 55χρονης στη Θεσσαλονίκη: Στιγμιότυπο από τον τόπο του εγκλήματος © EUROKINISSI Άνθρωποι από το περιβάλλον της 56χρονης φέρεται να υποστήριξαν σε καταθέσεις τους στις αρχές ότι η 56χρονη σκόπευε να διακόψει τη σχέση τους λόγω των συνεχών προστριβών που είχε μαζί του. Μάρτυρες κατέθεσαν στην αστυνομία ότι άκουσαν τη γυναίκα να εκλιπαρεί τον 48χρονο να μην τη σκοτώσει, ενώ τον είδαν να εγκαταλείπει το σπίτι, αφού πρώτα το κλείδωσε, με αιματοβαμμένα χέρια και ρούχα. Η αστυνομία εξαπέλυσε ανθρωποκυνηγητό και εντοπίστηκε λίγες ώρες αργότερα στην περιοχή Καραμπουρνάκι, στην Καλαμαριά, οπότε και προσήχθη στο Αστυνομικό Μέγαρο της Θεσσαλονίκης. Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2021/08/24/dolofonia_thessaloniki.jpg,2021,8,24
https://www.athensvoice.gr/epikairotita/politiki-oikonomia/724546/giati-ayxanontai-oi-gynaikoktonies-sti-hora-mas/,Γιατί αυξάνονται οι γυναικοκτονίες στη χώρα μας;,2021-08-05,08:44:00,Πολιτικη & Οικονομια,Εύα Στάμου,"Σχόλιο για τις φονικές ερωτικές σχέσεις, την αύξηση των γυναικοκτονιών στην Ελλάδα και τους τρόπους προστασίας των γυναικών.","Σαφώς έχουμε να κάνουμε με δολοφονίες γυναικών από άντρες για μισογυνικούς λόγους, δηλαδή με γυναικοκτονίες","Το τελευταίο διάστημα, επτά δολοφονίες γυναικών από τους ερωτικούς συντρόφους τους έχουν συγκλονίσει τη χώρα. Δυστυχώς τέτοιου είδους εγκλήματα δεν είναι πρωτόγνωρα, ωστόσο η συχνότητα με την οποία διαπράττονται αυτό το βασανιστικά ζεστό καλοκαίρι, έχει προκαλέσει αποτροπιασμό στην κοινή γνώμη. Η αιτία, όμως, δεν εντοπίζεται στις δύσκολες καιρικές συνθήκες. Είναι πιθανό ότι η αφύπνιση αρκετών πολιτών χάρη στο κίνημα metoo και τις προεκτάσεις του, μα και στη γενικότερη συζήτηση που έχει ανοίξει στα μέσα μαζικής ενημέρωσης και μαζικής δικτύωσης για τη γυναικεία κακοποίηση, έχει μειώσει την ανοχή όλων μας -και των γυναικών που βρίσκονται σε κακοποιητικές σχέσεις- σε φαινόμενα βίας. Δεν είναι άλλωστε τυχαίο ότι τις τελευταίες μέρες η αστυνομία έχει δεχθεί δεκάδες κλήσεις για περιπτώσεις ενδοοικογενειακής βίας αφού αρκετοί έχουν πλέον συνειδητοποιήσει πως έχουν το δικαίωμα να αντιστέκονται στο μπούλινγκ, τις απειλές και τις βίαιες επιθέσεις. Σημαντικότερο ρόλο σε αυτό παίζει ότι έχει πλέον τεθεί σε λειτουργία από την πολιτεία το υποστηρικτικό πλαίσιο ώστε να αντιμετωπιστούν τέτοιου είδους φαινόμενα. Καθώς οι περισσότερες γυναίκες καταλαβαίνουν πως δεν είναι υποχρεωμένες να ανέχονται την επιθετική συμπεριφορά των συντρόφων τους και αντιστέκονται στην καταπίεση ή τους περιορισμούς που τους επιβάλλονται, η όξυνση των σχέσεων οδηγεί σε κάποιες, ακραίες περιπτώσεις τους θύτες να φτάνουν μέχρι τον φόνο στην προσπάθειά τους να ελέγξουν και να τιμωρήσουν τα θύματά τους. Σαφώς έχουμε να κάνουμε με δολοφονίες γυναικών από άντρες για μισογυνικούς λόγους, δηλαδή με γυναικοκτονίες. Ο όρος «γυναικοκτονία» (femicide) δεν επινοήθηκε πρόσφατα. Χρησιμοποιείται ευρέως στην αυγή του 19ου αιώνα, στη Βρετανία, για να περιγράψει γενικά τις δολοφονίες γυναικών. Κατά τη δεκαετία του 1970, ο όρος εξελίχθηκε στην σύγχρονη εκδοχή του, κυρίως από την φεμινίστρια και ακαδημαϊκό Νταιάνα Ράσελ που μελέτησε την βία κατά των γυναικών επί σειρά ετών. Η Ράσελ έκανε τον όρο δημοφιλή στο ευρύ κοινό αν και αρκετοί ακόμα δυσφορούν όταν χρησιμοποιείται, ενώ ορισμένοι αναλυτές αποφεύγουν να τον χρησιμοποιήσουν στα κείμενά τους γιατί σε αντίθεση με τη λέξη ανθρωποκτονία (homicide) που είναι περιγραφικά ουδέτερη, η λέξη γυναικοκτονία είναι συναισθηματικά φορτισμένη. Σύμφωνα με την έρευνα της Ράσελ και των συνεργατών της, οι πιο συνηθισμένες αιτίες πίσω από τους φόνους γυναικών είναι η προσβολή της τιμής της οικογένειας της γυναίκας, το τράφικινγκ,  ο θρησκευτικός φανατισμός, οι οικονομικοί λόγοι, και ο ρατσισμός. Αν και συχνά γυναίκες δολοφονούνται από συμμορίες, άγνωστους άντρες, ή άλλα μέλη της οικογένειάς τους, το 35% των δολοφονημένων γυναικών παγκοσμίως πεθαίνουν από το χέρι του ερωτικού τους συντρόφου. Ο θύτης τέτοιων αποτρόπαιων εγκλημάτων νιώθει συχνά ότι η σύντροφός του αποτελεί ιδιοκτησία του και πως έχει πάνω της απόλυτη εξουσία. Κάθε προσπάθεια της γυναίκας να διαφύγει από τον έλεγχό του προκαλεί την οργή και την αγανάκτησή του ωθώντας τον να γίνεται ακόμα πιο βίαιος και εκδικητικός. Πώς μπορούμε να προστατεύσουμε τις γυναίκες από τη βία που συχνά ελλοχεύει στις στενές ερωτικές σχέσεις; Το πρώτο που πρέπει να γίνει είναι η αφύπνιση των κοριτσιών και η ενδυνάμωση των γυναικών που έχουν πέσει θύματα κάποιας μορφής αντρικής βίας, μέσω μιας καμπάνιας σοβαρής ενημέρωσης που θα απευθύνεται με σύγχρονο τρόπο στους πολίτες. Η αλλαγή της νομοθεσίας ώστε να τιμωρούνται αυστηρότερα τα εγκλήματα κατά των γυναικών, είναι επίσης σημαντική ώστε να συνειδητοποιηθεί ευρύτερα πόσο σοβαρές είναι τέτοιου είδους βιαιοπραγίες. Πολλοί μιλούν, ορθά, για την εκπαίδευση των αγοριών ώστε να ευαισθητοποιούν απέναντι σε τέτοια ζητήματα και να μην αντιμετωπίζουν τις φιλενάδες και τις συζύγους τους ως κτήμα τους μα ως αυτόνομους και ισότιμους ανθρώπους. Εξίσου σημαντική, ωστόσο, αν όχι σημαντικότερη, είναι η εκπαίδευση των γυναικών ώστε να σταματήσουν να κάνουν υπομονή, να πάψουν να υποχωρούν στα καπρίτσια κακομαθημένων και ανώριμων συντρόφων, να μην δίνουν «δεύτερες ευκαιρίες», μα να φεύγουν στο πρώτο χαστούκι, στην πρώτη απειλή. Ασφαλώς αυτά δεν διδάσκονται με θεωρητικά λογύδρια, αλλά με τη στάση των γυναικών του στενού και ευρύτερου περιβάλλοντός μιας νεαρής γυναίκας. Αν ένα νέο κορίτσι βλέπει την μητέρα του να έχει υιοθετήσει μια στάση υποχωρητική στις επικρίσεις, τις επιθέσεις ή τις παράλογες απαιτήσεις και τη ζήλεια του συντρόφου της, δύσκολα θα καταφέρει να υπερασπιστεί τον εαυτό της σε μια ανάλογη περίσταση. Αν έχει εκπαιδευθεί να δέχεται τους σκληρούς περιορισμούς και τη σωματική τιμωρία που της επιβάλλει ένας νταής πατέρας, είναι πιθανό ότι θα αναζητήσει σύντροφο με παρόμοια χαρακτηριστικά καθώς θα συγχέει τη βιαιοπραγία με το ενδιαφέρον και την αγάπη, θεωρώντας ότι η βία αποτελεί γνώρισμα κάθε στενής σχέσης.",https://www.athensvoice.gr/images/1074x600/3/jpg/sites/default/files/article/2021/08/05/kakopoioisi-ginekon.jpg,2021,8,5
https://www.athensvoice.gr/epikairotita/politiki-oikonomia/722458/folegandros-minyma-sakellaropoyloy-gia-tis-gynaikoktonies/,Φολέγανδρος: Μήνυμα Σακελλαροπούλου για τις γυναικοκτονίες,2021-07-18,19:44:00,Πολιτικη & Οικονομια,Newsroom,Μήνυμα Σακελλαροπούλου για τη γυναικοκτονία: «Δεν πρέπει να επιτρέψουμε στην κουλτούρα της βίας να κυριαρχήσει».,Η ανάρτησή της στο Facebook,"Ανάρτηση για τα πρόσφατα περιστατικά έμφυλης βίας και γυναικοκτονίας στη χώρα μας που συνεχώς αυξάνονται το τελευταίο διάστημα, έκανε η Πρόεδρος της Δημοκρατίας, Κατερίνα Σακελλαροπούλου. Η κα Σακελλαροπούλου κάνει λόγο για αίσθημα αποτροπιασμού και θλίψη ενώ τονίζει πως «πέρα από την τιμωρία, είναι αναγκαίο να σκεφτούμε, για μια ακόμη φορά, τις αιτίες που τα προκαλούν και να εργαστούμε αποφασιστικά προς την κατεύθυνση της εξάλειψής τους». «Τα πρόσφατα περιστατικά έμφυλης βίας και γυναικοκτονίας μας έχουν αφήσει όλους άφωνους, συγκλονισμένους. Μας προκαλούν βαθύ αποτροπιασμό και ακόμη βαθύτερη θλίψη. Ταυτόχρονα όμως, γεννούν σοβαρές ανησυχίες για την έκταση των φαινομένων αυτών στη χώρα μας. Πέρα από την καταγγελία, πέρα από την τιμωρία, είναι αναγκαίο να σκεφτούμε, για μια ακόμη φορά, τις αιτίες που τα προκαλούν και να εργαστούμε αποφασιστικά προς την κατεύθυνση της εξάλειψής τους. »Κι αυτό μπορεί να γίνει μόνο με έγκαιρες προληπτικές παρεμβάσεις, στην οικογένεια, στο σχολείο, στους χώρους εργασίας. Με τη διαπαιδαγώγηση από την πιο τρυφερή ηλικία, με την ευαισθητοποίηση στο πλαίσιο των δομών εκπαίδευσης, με τη μηδενική ανοχή ακόμη και στη βία χαμηλής έντασης, όποτε και όπου γίνεται αντιληπτή. Θα χρειαστεί χρόνος και μεγάλη προσπάθεια για να εξαλειφθούν τα στερεότυπα που πηγάζουν από την ανισότητα των φύλων και που δημιουργούν συλλογική ανεκτικότητα απέναντι σε πράξεις ηθικά και ποινικά κολάσιμες. »Δεν πρέπει όμως να επιτρέψουμε στην κουλτούρα της βίας να κυριαρχήσει, ούτε να αφήσουμε στις οικογενειακές και προσωπικές σχέσεις να εμφιλοχωρεί η ανισότητα, η κακοποίηση και ο φόβος».   Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις",https://www.athensvoice.gr/images/1074x600/3/jpg/sites/default/files/article/2021/07/18/katerina-sakellaropoulou-tsitsipas.jpg,2021,7,18
https://www.athensvoice.gr/epikairotita/politiki-oikonomia/719564/paremvasi-ptd-na-antimetopistoyn-drastika-oi-gynaikoktonies/,Παρέμβαση ΠτΔ: Να αντιμετωπιστούν δραστικά οι γυναικοκτονίες,2021-06-27,06:37:00,Πολιτικη & Οικονομια,Newsroom,Κατερίνα Σακελλαροπούλου: Άρθρο - παρέμβαση της Προέδρου της Δημοκρατίας για τα έμφυλα εγκλήματα και τις γυναικτονίες.,«Να εξαλειφθεί ο κυρίαρχος σεξιστικός λόγος που επιρρίπτει την ευθύνη για τα γυναικοκτονικά φαινόμενα στις ίδιες τις δολοφονημένες γυναίκες»,"Με άρθρο-παρέμβασή της στην εφημερίδα «Τα Νέα» η Πρόεδρος της Δημοκρατίας, Κατερίνα Σακελλαροπούλου, αναφέρεται στα έμφυλα εγκλήματα και τον όρο γυναικοκτονία, λίγες ημέρες μετά τις αποκαλύψεις για τη στυγερή δολοφονία της 20χρονης Καρολάιν στα Γλυκά Νερά από τον 33χρονο πιλότο σύζυγό της. «Η κοινωνία οφείλει να προστατεύσει αποτελεσματικά τις γυναίκες που πέφτουν θύματα έμφυλης βίας», γράφει στο άρθρό της η Πρόεδρος της Δημοκρατίας και υπογραμμίζει ότι «η γυναικοκτονία είναι ένα έγκλημα στο οποίο εγγράφονται τα πρότυπα ηθικής των δραστών, η ιεραρχία των φύλων και η κατανομή των εξουσιών στον οικογενειακό μικρόκοσμο, η ιδιοκτησιακή νοοτροπία σε σχέση με τα θηλυκά μέλη της οικογένειας, η εσωτερικευμένη νομιμοποίηση της διαπροσωπικής βίας». Το άρθρο της Προέδρου της Δημοκρατίας «“Εγκλημα πάθους”, “εν βρασμώ ψυχής”, “διά λόγους τιμής”: έτσι αποκαλούνταν και έτσι καλύπτονταν επί δεκαετίες τα έμφυλα εγκλήματα. Ο όρος γυναικοκτονία εμφανίζεται τις τελευταίες δεκαετίες για να προσδιορίσει ένα έγκλημα που διαπράττεται εναντίον των γυναικών εξαιτίας του φύλου τους, για τον απλό και μόνο λόγο ότι είναι γυναίκες. Η βία που ασκείται στις γυναίκες πίσω από κλειστές πόρτες, εν είδει τιμωρίας για την “απείθειά” τους, έχει συνήθως ανδρικό πρόσωπο. Και η γυναικοκτονία έρχεται ως κορύφωση της συχνά χρόνιας σωματικής και ψυχικής τους κακοποίησης. Η γυναικοκτονία είναι ένα έγκλημα στο οποίο εγγράφονται τα πρότυπα ηθικής των δραστών, η ιεραρχία των φύλων και η κατανομή των εξουσιών στον οικογενειακό μικρόκοσμο, η ιδιοκτησιακή νοοτροπία σε σχέση με τα θηλυκά μέλη της οικογένειας, η εσωτερικευμένη νομιμοποίηση της διαπροσωπικής βίας. Προϋποθέτει σχέσεις εξουσίας και εξάρτησης μεταξύ θύτη και θύματος, ανισότητα σωματική, κοινωνική ή οικονομική, επικυριαρχία παρωχημένων κοινωνικών αντιλήψεων και έμφυλων στερεοτύπων. Δεν θα επαναλάβω εδώ τον αποτρόπαια μεγάλο αριθμό των γυναικών που δολοφονούνται κάθε μέρα στον κόσμο. Θα τονίσω, απλώς, ότι είναι καιρός να εξαλειφθεί ο κυρίαρχος σεξιστικός λόγος που επιρρίπτει την ευθύνη για τα γυναικοκτονικά φαινόμενα στις ίδιες τις δολοφονημένες γυναίκες. Είναι καιρός να αντιμετωπιστούν δραστικά, και στη χώρα μας, τα κενά ή τα ελλείμματα του δικαιικού μας συστήματος, ώστε να πάψει η διαιώνιση του καθεστώτος φόβου και υποταγής των γυναικών και να αναχαιτιστεί η κλιμάκωση της έμφυλης βίας, η οποία, με τη γυναικοκτονία, εκδηλώνεται στην πιο ακραία της μορφή. Η κοινωνία οφείλει να προστατεύσει αποτελεσματικά τις γυναίκες που πέφτουν θύματα έμφυλης βίας, μέσω της ενημέρωσης, της ενίσχυσης της αυτοπεποίθησής τους και της πολυδιάστατης στήριξής τους». Ακολουθήστε την Athens Voice στο Google News κι ενημερωθείτε πρώτοι για όλες τις ειδήσεις ΚΟΡΩΝΟΪΟΣ: Live updates - Τι πρέπει να ξέρουμε για τον κορωνοϊό- Συνεχής ενημέρωση εδώ",https://www.athensvoice.gr/images/1074x600/3/jpg/sites/default/files/article/2021/03/08/sakellaropoulou_0.jpg,2021,6,27
https://www.athensvoice.gr/epikairotita/politiki-oikonomia/718882/logikoktonia-kai-lathos-na-aporripsoyme-ti-lexi-gynaikoktonia/,Λογικοκτονία και το λάθος να απορρίψουμε τη λέξη «γυναικοκτονία»,2021-06-22,08:07:00,Πολιτικη & Οικονομια,Μάνος Βουλαρίνος,Γυναικοκτονία: εγκλήματα σε βάρος των γυναικών τα οποία γίνονται μόνο και μόνο επειδή στο μυαλό των δραστών η γυναίκα είναι ον αναλώσιμο.,Γυναικοκτονίες έχουμε πολλές και ακόμα περισσότερες επιθέσεις σε γυναίκες που συχνά από τύχη επιζούν για να διηγηθούν τα μαρτύριά τους,"Ομολογώ ότι κι εγώ πριν από καιρό είχα τσινίσει όταν διάβασα τον όρο γυναικοκτονία. Έκανα όμως λάθος γιατί ο λόγος για τον οποίο τσίνισα ήταν οι άνθρωποι που τον χρησιμοποιούσαν ως εργαλείο για την εξυπηρέτηση της κομματικής τους ατζέντας ή για την αναζήτηση διεξόδου στα προσωπικά τους αδιέξοδα. Όμως η λέξη δεν ειναι υπεύθυνη για τους χρήστες της, όπως δεν φταίει καμία από τις λέξεις που χρησιμοποιούν οι συγκεκριμένοι συμπολίτες. Δεν θα καταργήσουμε τη λέξη «χούντα» επειδή αυτοί που τη χρησιμοποιούν καταγγελτικά είναι στην πραγματικότητα λάτρεις δικτατόρων και δικτατοριών. Δεν θα καταργήσουμε τη λέξη «βία» επειδή την καταγγέλουν υποστηρικτές τραμπούκων και κατά συρροή δολοφόνων. Δεν θα πάψουμε να μιλάμε για «σεξουαλική παρενόχληση» επειδή κάποιοι δήθεν πολέμιοι της μπορεί να τη συγκαλύψουν για κομματικούς λόγους. Αντιστοίχως είναι λάθος να απορρίψουμε τη λέξη «γυναικοκτονία» επειδή τη χρησιμοποιούν ως εργαλείο αυτοί οι αδίστακτοι άνθρωποι. Είναι μια μάλλον παιδική και κενή λογικής αντίδραση. Είναι μια κλασική περίπτωση λογικοκτονίας. Και είναι λογικοκτονία γιατί αυτό που περιγράφει ο όρος «γυναικοκτονία» υφίσταται. Και δεν θα πάψει να υφίσταται αν δεν το ονομάσουμε ή αν το ονομάσουμε κάπως αλλιώς. Υπάρχουν όντως εγκλήματα σε βάρος των γυναικών τα οποία γίνονται μόνο και μόνο επειδή στο μυαλό των δραστών η γυναίκα είναι ον αναλώσιμο που υπάρχει μόνο μέσω της ικανοποίησης των επιθυμιών των ανδρών. Έτσι, μια γυναίκα που επιτίθεται στον ληστή που μπαίνει σπίτι της κι εκείνος τη σκοτώνει δεν είναι θύμα γυναικοκτονίας (ο λήστής μάλλον θα σκότωνε οποιονδήποτε του επιτίθετο ανεξαρτήτως φύλου) ενώ μια γυναίκα που δολοφονείται επειδή δεν υποκύπτει στις ερωτικές ορέξεις ενός άνδρα είναι θύμα γυναικοκτονίας. Δε νομίζω πως κανείς με τα σωστά του δεν αντιλαμβάνεται τον διαχωρισμό και ένας διαχωρισμός που είναι τόσο κατανοητός δεν μπορεί να μην κωδικοποιείται με λέξεις. Εκτός αν κάποιος υποστηρίξει πως δεν υπάρχουν τέτοιοι διαχωρισμοί και ότι δεν υπάρχουν εγκλήματα σε βάρος γυναικών που έχουν να κάνουν με το φύλο τους, περίπτωση στην οποία πάω πάσο, σηκώνω ψηλά τα χέρια και αναστενάζοντας πάω να συζητήσω με ένα κομοδίνο (ακόμα και το «για τους άνδρες γιατί δεν υπάρχει αντίστοιχη λέξη, γιατί δεν είναι «ανδροκτονία» το να σκοτώνει η σύζυγος τον σύζυγο επειδή την απάτησε;» που διαβάζω συχνά, δεν είναι επιχείρημα εναντίον της λέξης «γυναικοκτονία». Είναι αίτημα για την εισαγωγή μιας επιπλέον λέξης). Σε αντίθεση με άλλους συμπολίτες που ξέρουν τα πάντα, εγώ δεν ξέρω αν η δολοφονία στα Γλυκά Νερά είναι γυναικοκτονία ή όχι, αλλά αυτό δεν αλλάζει πολλά. Και γυναικοκτονίες έχουμε πολλές και ακόμα περισσότερες επιθέσεις σε γυναίκες που συχνά από τύχη επιζούν για να διηγηθούν (ή για να κρατήσουν κρυφά) τα μαρτύριά τους. Τελευταίο γνωστό παράδειγμα ο βιασμός της καθαρίστριας στον Κολωνό από έναν τύπο που έπρεπε να είναι στη φυλακή (σύμφωνα με τους γείτονες ξυλοφόρτωνε τακτικά τη μητέρα του με την οποία ζούσε μαζί) αλλά για κάποιο λόγο κυκλοφορούσε ελεύθερος. Κι αυτό το «κυκλοφορούσε ελεύθερος», ενώ προφανώς για την ασφάλεια των γύρω του έπρεπε να είναι κάπου κλεισμένος, είναι το πρόβλημα που οι συζητήσεις για τις λέξεις δεν αφήνουν να συζητηθεί. Γιατί βασικότερο από το πως θα ονομάσουμε κάτι (αν δεχόμαστε ότι υπάρχει, διαφορετικά δεν υπάρχει λόγος να συζητάμε) είναι το πώς μπορούμε να το περιορίσουμε. Και μαζί με τη βία (και άρα τους φόνους) σε βάρος γυναικών, να περιορίσουμε τη βία σε βάρος παιδιών, σε βάρος ζώων, ακόμα και σε βάρος άλλων ανδρων (αυτά δεν τα βάζω επειδή μου αρέσει το επιπόλαιο «all lives matter», αλλά επειδή συνήθως οι άνθρωποι που ασκούν βία στις γυναίκες, ασκούν βία και σε οποιονδήποτε ή οτιδήποτε τους φαίνεται πιο αδύναμο από τους ίδιους). Βέβαια μια τέτοια συζήτηση αναγκαστικά θα οδηγούσε στην απάντηση που φαίνεται πως πολλοί συμπολίτες δεν θέλουν να ακούσουν. Στην απάντηση που και σε αυτή την περίπτωση είναι η εξής απλή: έλεγχος και τιμωρία. Μπορεί κανείς να διαδηλώσει, να λερώσει τοίχους με συνθήματα και αφίσες, να διαμαρτηρηθεί για την πατριαρχία (παρεμπιπτόντως θα είχαν ενδιαφέρον συγκριτικοί πίνακες γυναικοκτονιών σε διαφορετικές χώρες και εποχές), να μιλήσει για την ανατροφή των παιδιών και τα πρότυπα, αλλά όλα αυτά είναι εντελώς ασήμαντα χωρίς έλεγχο και τιμωρία των συμπολιτών που έχουν βίαιες συμπεριφορές. Παρά τα όσα που όλο και συχνότερα λέγονται, βασικός κανόνας του δικαίου παραμένει πως αποτρεπτικότερη του ύψους της ποινής είναι η βεβαιότητα της τιμωρίας (τηρουμένων φυσικά κάποιων αναλογιών) και όσο η μόνη βεβαιότητα που υπάρχει είναι ότι όποιος σηκώνει χέρι συνήθως δεν τιμωρείται, τότε τα χέρια θα σηκώνονται πιο εύκολα και κάποια από αυτά, αναπόφευκτα, θα σκοτώνουν. Προφανώς κανένας έλεγχος και καμία τιμωρία δεν θα εξαλείψουν εντελώς τις εγκληματικές συμπεριφορές, αλλά καταλαβαίνετε πως αν ο γείτονας που ξυλοφορτώνει τη γυναίκα του ή το παιδί του ή έναν άλλον γείτονα ξέρει πως την επόμενη φορά που θα το κάνει θα βρεθεί σε ένα κελί, είναι πολύ πιθανόν να κρατήσει το χέρι του κάτω. Αλλά αυτό που περιγράφω απαιτεί αστυνομία που να δουλεύει (κι όχι να φτάνει μετά από ώρες σε καταγγελία βιασμού επιτρέποντας στον δράστη να το σκάσει), νομοθεσία που προστατεύει (κι όχι να αφήνει το θύμα πρακτικά απροστάτευτο μετά την καταγγελία) και πολίτες με συνείδηση κοινωνική, δηλαδή πολίτες που καταγγέλουν στις αρμόδιες αρχές (και δεν φοβούνται μήπως τους πουν ρουφιάνους οι εγκληματίες). Επειδή τίποτα από όλα αυτά δεν έχουμε καταφέρει να έχουμε κι επειδή στην τελική μπορεί τίποτα από όλα αυτά να μη θέλουμε, ας συζητήσουμε για το αν μας αρέσει η λέξη «γυναικοκτονία». Μπορεί για μέχρι εκεί να είμαστε. Και μπράβο μας.",https://www.athensvoice.gr/images/1074x600/3/jpg/sites/default/files/article/2021/06/22/oppression-458621_1280.jpg,2021,6,22
https://www.athensvoice.gr/epikairotita/ellada/718647/glyka-nera-akomi-mia-gynaikoktonia/,Γλυκά Νερά: Ακόμη μία γυναικοκτονία,2021-06-18,16:41:00,Ελλαδα,Νίκος Γεωργιάδης,Γλυκά Νερά - γυναικοκτονία: Για άλλη μία φορά ένας άνδρας που δήθεν θόλωσε έδωσε το δικαίωμα στον εαυτό του να σκοτώσει μία γυναίκα,"Ναι, ο φονιάς, ο γυναικοκτόνος, θα μπορούσε να ζει μέσα στο όρια του ψεύδους","Την στραγγάλιζε με το ένα χέρι και με το άλλο της έκλεινε τα ρουθούνια. Επέμενε να σφίγγει το λαιμό της και μετά τον θάνατο του κοριτσιού. Άρπαξε το σκυλί του και το κρέμασε πνίγοντας το με το λουρί του. Μετά άρχισε να σκηνοθετεί. Στα τριανταδύο του χρόνια είναι ήδη ένας χαλασμένος άνθρωπος. Περιτυλιγμένος από το σκοτάδι της ύπαρξης του. Έτοιμος να σκοτώσει χωρίς πολλά πολλά. Είτε από ζηλοτυπία, είτε για να καλύψει τα ίχνη άλλων αξιόποινων πράξεων, δεν έχει σημασία. Ο άνθρωπος αυτός μόλις στα τριανταδύο του χρόνια επέλεξε να συμβιώσει με τον σκοτεινό προσωπικό του μηχανισμό οργάνωσης εγκλημάτων. Το ανθρώπινο μυαλό εκπλήσσει με τις ικανότητες που διαθέτει. Ο εγκέφαλος του δολοφόνου ανάπτυξε σε πολλά επίπεδα όλο το αρχιτεκτόνημα του εγκλήματος. Οργάνωσε κυρίως την αλληλουχία των ψεμάτων. Πολύ δύσκολο πράγμα να θυμάσαι τα ψέματα και να τα ανακυκλώνεις συνεχώς χωρίς να χάνεις το νήμα. Ο νους του ανθρώπου είναι το αποτελεσματικότερο μηχάνημα παραγωγής πόνου και δυστυχίας. Ο νους έχει την δυνατότητα να επιβάλει το ψεύδος ως κυρίαρχη εικόνα και να ενταφιάσει την αλήθεια στα βάθη της ψυχής ως απαράδεκτη. Ο νους επιτρέπει στον άνθρωπο να συμβιώνει σε αυτό το σχίσμα. Ναι, ο φονιάς, ο γυναικοκτόνος, θα μπορούσε να ζει μέσα στο όρια του ψεύδους, της πλασματικής εικόνας επ’ αόριστον και να αισθάνεται άνετα. Ακόμη και ευτυχής. Ο νους είναι ένα εκπληκτικό εργαλείο. Είναι σε θέση να συλλάβει την κρίσιμη στιγμή σύνθετες αναφορές οι οποίες θα του επιτρέψουν να επιβιώσει. Όπως την θυσία του σκυλιού. Ναι, του σκυλιού. Για να υπερτονιστεί η βαρβαρότητα των υποτιθέμενων ληστών. Για να ξεστρατίσει η κοινή λογική και να στραφεί στην ψευδή εικόνα. Για να ξεστρατίσουν και οι έρευνες παρασυρμένες από την πρωτόγνωρη απανθρωπιά των «ξενόγλωσσων» ληστών οι οποίοι ,ανάλογα την περίσταση ,μιλούσαν αλβανικά. Κάπου το διαβάσαμε και αυτό διότι, αλίμονο, ένας τόσο βάρβαρος ληστής –φονιάς δεν θα μίλαγε ποτέ ελληνικά. Ναι, ο νους- σκηνοθέτης κατάφερε να σκαρώσει μία λογική αλληλουχία γεγονότων, από το δέσιμο (αν είναι δυνατόν) έως τον φόνο και από τα δήθεν κρυμμένα χρήματα έως το απαγχονισμένο ζωντανό. Ας είναι όμως καλά η τεχνολογία. Τα data που κατέγραψαν κάποιες ηλεκτρονικές συσκευές οδήγησαν την έρευνα σε ασφαλή συμπεράσματα. Πόσο χαλασμένος μπορεί να είναι ο νους ενός τριαντάρη που είναι πατέρας ενός μωρού και σύζυγος μιας εικοσάχρονης σαν τα κρύα τα νερά; Πόση κακή δουλειά έκαναν οι γονείς του, οι δασκάλοι του, οι φίλοι του, οι συγγενείς του, το σχολείο του που έφτιαξαν πέτρα – πέτρα αυτό το χαλασμένο πλάσμα; Πόσο κληρονομικά λαβωμένο dna κουβαλάει στη μνήμη των κυττάρων του; Πάνε να το χαρακτηρίσουν ως «έγκλημα πάθους». Θα τον πουν τρελό. Θα τον περάσουν από ειδικές ψυχιατρικές εξετάσεις. Θα βρουν κάποια αλλόκοτα άλλοθι. Θα σκεφτούν διάφορα. Δεν θα σκεφτούν όμως το αυτονόητο. Για άλλη μία φορά ένας άνδρας που δήθεν θόλωσε έδωσε το δικαίωμα στον εαυτό του να σκοτώσει μία γυναίκα, μάνα του παιδιού του και σύντροφό του. Πρόκειται για μία ακόμη βάρβαρη γυναικοκτονία από ένα αρσενικό σας αρέσει δεν σας αρέσει. Φτάνει πια με τα ανόητα επιχειρήματα, τις ψευδείς προσεγγίσεις, τα ανύπαρκτα άλλοθι.",https://www.athensvoice.gr/images/1074x600/3/jpg/sites/default/files/article/2021/06/18/5327234_-_copy.jpg,2021,6,18
https://look.athensvoice.gr/look/opinions/718627/gynaikoktoniato-spiti-einai-pio-epikindyno-meros-gia-gynaikes/,"Γυναικοκτονία,το σπίτι είναι το πιο επικίνδυνο μέρος για γυναίκες",2021-06-18,15:28:00,Opinion,,,Οι περισσότερες γυναίκες δολοφονούνται από τους νυν ή πρώην συντρόφους τους ή κάποιο μέλος της οικογένειάς τους,,https://www.athensvoice.gr/images/1074x600/3/jpg/sites/default/files/article/2021/06/18/pexels-fotografierende-2902966.jpg,2021,6,18
https://www.athensvoice.gr/epikairotita/ellada/692786/ayta-loipon-ta-nea-tis-kathe-alexandras/,Γυναικοκτονίες στην Ελλάδα: Αυτά λοιπόν τα νέα κάθε Αλεξάνδρας,2020-12-02,11:26:00,Ελλαδα,Τάκης Σκριβάνος,"Γυναίκες που δολοφονήθηκαν στην Ελλάδα, η ιστορία του τραγουδιού «Αυτά λοιπόν τα νέα της Αλεξάνδρας» - Τι αναφέρει η φεμινιστική συλλογικότητα «Το Μωβ».","Η Αλεξάνδρα ήταν 18 ετών όταν δολοφονήθηκε από τον θείο της, επειδή αντιστάθηκε στο βιασμό της.","Θα το έχετε ακούσει το τραγούδι που λέει «Αυτά λοιπόν τα νέα της Αλεξάνδρας που μου ’λεγε “δεν ξέρω, τι θα πει άντρας”». Μόνο που η ιστορία της Αλεξάνδρας είναι αληθινή και δεν μοιάζει καθόλου με όσα περιγράφονται στους στίχους, για μια κοπέλα χαλαρών ηθών, ας το πούμε έτσι, που ο «καλός» της, απηυδισμένος από τη συμπεριφορά της, σκεφτόταν «να την εκάψη». Στην πραγματικότητα, η Αλεξάνδρα ήταν 18 ετών όταν δολοφονήθηκε από τον θείο της, επειδή αντιστάθηκε στο βιασμό της. Η Αλεξάνδρα δεν είναι η μόνη γυναίκα που δολοφονήθηκε επειδή ήταν γυναίκα. Τον τελευταίο χρόνο, από τις 25 Νοεμβρίου 2019 μέχρι τις 25 Νοεμβρίου 2020, η φεμινιστική συλλογικότητα Το Μωβ κατέγραψε και δημοσιοποίησε 10 γυναικοκτονίες, με αφορμή την Παγκόσμια Ημέρα για την Εξάλειψη της Βίας κατά των Γυναικών. Το ίδιο κάνει κάθε χρόνο. 
Το φεμινιστικό κίνημα διεκδικεί να ενταχθεί στο νομικό μας σύστημα ο όρος της γυναικοκτονίας. «Ο φόνος λόγω φύλου πρέπει να καταγράφεται ως τέτοιος. Όταν μια γυναίκα δολοφονείται επειδή αντιστάθηκε στον βιασμό της, στην κακοποίησή της, στην ουσία επειδή είναι γυναίκα, πρέπει να μιλάμε για γυναικοκτονία. Έτσι, θα ευαισθητοποιηθούν τόσο η κοινωνία όσο και οι δημόσιες αρχές», λέει η Σίσσυ Βωβού. Φυσικά, οι γυναικοκτονίες είναι η κορυφή μόνο του παγόβουνου. Η κ. Βωβού, δραστήρια στο φεμινιστικό κίνημα εδώ και μερικές δεκαετίες και μέλος του Μωβ, λέει ότι είναι πολλά αυτά που θα πρέπει να αλλάξουν. «Να με συγχωρείτε, αλλά εγώ την “ισότητα” δεν την πολυβλέπω στην πράξη. Άνδρες σκοτώνουν γυναίκες και διαβάζουμε τίτλους όπως “Η υπερβολική αγάπη όπλισε το χέρι του”. Η οικογένεια αλλιώς μεγαλώνει τα αγόρια, αλλιώς τα κορίτσια. Το νομικό μας σύστημα δεν προστατεύει, όταν μια μήνυση για κακοποίηση κάνει δύο, τρία και τέσσερα χρόνια να εκδικαστεί. Στη Βουλή, μόλις το 21% των βουλευτών είναι γυναίκες. Η Πολιτεία δεν προβλέπει κονδύλια στον προϋπολογισμό για τις δομές στήριξης, ξενώνες φιλοξενίας κ.λπ., όλα αυτά γίνονται με ευρωπαϊκά χρήματα, μέσω ΕΣΠΑ. Στην εργασία, οι γυναίκες αρκετά συχνά έχουν χαμηλότερες αμοιβές από τους άνδρες, για να μη συζητήσουμε για τη σεξουαλική παρενόχληση. Πολύ πρόσφατη έρευνα της ActionAid αναφέρει ότι σχεδόν εννέα στις δέκα γυναίκες πέφτουν θύματα σεξουαλικής παρενόχλησης σε χώρους εργασίας». Εκνευρισμένη για την αυταρχική, όπως λέει, σύλληψή της, με δέκα ακόμη γυναίκες, στην πλατεία Συντάγματος στις 25 Νοεμβρίου, σε μια μικρή συγκέντρωση 15-20 γυναικών ενάντια στην έμφυλη βία, θυμάται ένα θεατρικό έργο από την Ιορδανία, σε ερώτησή μου αν για τις ανισότητες ανάμεσα στα φύλα φέρουν ευθύνη και οι ίδιες οι γυναίκες, μέσα από τη διαπαιδαγώγηση των παιδιών τους. «Θυμάμαι πόσο σκληρή ήταν η τιμωρία μιας γυναίκας που έσπασε την “κοινωνική δεοντολογία”. Προσέξτε, όμως, η τιμωρία της ήρθε από γυναίκες. Οι γυναίκες είναι οι θεματοφύλακες της πατριαρχίας, γιατί μόνο αν δέχονται και αναπαράγονται τα στερεότυπα, γίνονται ανεκτές. Στερεότυπα που στην Ελλάδα βρίσκουμε όχι μόνο στην επαρχία αλλά και στις πόλεις. Ο γιος θα βγαίνει έξω μέχρι αργά για να γλεντάει, και καλά θα κάνει, η κόρη όμως θα πρέπει να μένει πιο πολύ στο σπίτι, να μάθει και τις δουλειές, γιατί πώς θα μπορέσει να παντρευτεί». Οι γυναικοκτονίες στην Ελλάδα τον περασμένο χρόνο Το τραγούδι «Αυτά λοιπόν τα νέα της Αλεξάνδρας», από τον Βαγγέλη Περπινιάδη, σε στίχους Κώστα Γιαννίδη, κυκλοφόρησε το 1961. Ανάμεσα στον χαρακτηριστικό ήχο που κάνουν τα ζάρια όταν πέφτουν στο τάβλι, ακούγονται οι στίχοι: «Στ’ ορκίζομαι Βαγγέλη μου, για κάτσε να τα πούμε, στο τάβλι αυτό που παίζουμε, στο ούζο που θα πιούμε / Στ’ ορκίζομαι Βαγγέλη μου, Βαγγέλη να σε θάψω, αυτή θα την εκδικηθώ, αυτή θα την εκάψω / Για άκουσε τα νέα, της Αλεξάνδρας, που μου ‘λεγε ""δεν ξέρω, τι θα πει άντρας"" / Κι εχτές τ’ απομεσήμερο, βγήκε για να ψωνίσει, κι η ώρα πήγε τέσσερις, κι ακόμα να γυρίσει / Και ψάχνοντας και ψάχνοντας, τη βρήκα στου Μιχάλη, να παίρνει τα σκονάκια της, μαζί με τον μπακάλη / Αυτά λοιπόν τα νέα, της Αλεξάνδρας, που μου ’λεγε ""δεν ξέρω τι θα πει άντρας""». Την πραγματική ιστορία της Αλεξάνδρας, η οποία διασύρεται εδώ και δεκαετίες, περιγράφει το Μωβ, επικαλούμενο μαρτυρίες: «Η Αλεξάνδρα, λοιπόν, ήρθε στα 18 της στο Αιγάλεω από τη Μάνη για να μάθει ραπτική. Έμενε σε ένα σπίτι με συγγενείς της, τότε που στη γειτονιά είχε μόνο προσφυγικά σπίτια και πολλά δωματιάκια με κοινή αυλή. Ήταν πολύ όμορφη. Δεν πήγαινε πουθενά αλλού, εκτός από το σπίτι, τη μοδίστρα και το περίπτερο. Αρραβωνιασμένη και ερωτευμένη, κάτι τη βασάνιζε αλλά φοβόταν να μιλήσει. Οι φίλες της όμως καταλάβαιναν. Έκανε πολλές απόπειρες να τη βιάσει ο θείος της, ο ίδιος ο αδερφός της μάνας της, κι εκείνο το βράδυ η Αλεξάνδρα, φαίνεται, αντιστάθηκε όσο ποτέ. Της τίναξε τα μυαλά με το όπλο του. Η σπιτονοικοκυρά της Ε., σχεδόν 80 πια, δεν μπορεί να ξεχάσει την εικόνα με το κεφάλι της ανοιγμένο και τα μυαλά χυμένα στον τοίχο. Αυτός που πραγματικά έγραψε τους στίχους, λένε, το έκανε για συγκεκριμένο λόγο. Για να μείνει στην ιστορία σαν πουτάνα». ",https://www.athensvoice.gr/images/1074x600/3/jpg/sites/default/files/article/2020/12/02/gunaikoktonia.jpg,2020,12,2
https://www.athensvoice.gr/epikairotita/ellada/548615/lesvos-den-itan-egklima-pathoys-itan-mia-akomi-gynaikoktonia/,"Λέσβος: Δεν ήταν έγκλημα πάθους, ήταν μια ακόμη γυναικοκτονία",2019-05-25,16:25:00,Ελλαδα,Newsroom,"Δεν ήταν έγκλημα πάθους, ήταν μια ακόμη γυναικοκτονία, τόνισαν πολίτες της Μυτιλήνης για τη δολοφονία της 24χρονης από τον εν διαστάσει σύζυγό της",Βαριές κατηγορίες για τον 25χρονο που σκότωσε την 24χρονη εν διαστάσει σύζυγό του,"Συγκέντρωση διαμαρτυρίας έξω από το δικαστικό μέγαρο Μυτιλήνης, όπου απολογήθηκε ο 25χρονος που δολοφόνησε την 24χρονη εν διαστάσει σύζυγό του, πραγματοποίησαν το πρωί πολίτες που συγκρότησαν την «Πρωτοβουλία ενάντια στις γυναικοκτονίες», όπως μετέδωσε η ΕΡΤ Βορείου Αιγαίου. Οι συγκεντρωμένοι τόνισαν ότι δεν επρόκειτο περί «εγκλήματος πάθους», όπως ανέφεραν κάποια ΜΜΕ, αλλά για «άλλη μία γυναικοκτονία». Ο 25χρονος κρίθηκε προφυλακιστέος και τον βαρύνουν κατηγορίες κακουργηματικού χαρακτήρα για ανθρωποκτονία από πρόθεση και παραβίαση της νομοθεσίας περί όπλων. Η κηδεία της 24χρονης έγινε σήμερα το απόγευμα, ενώ η επιμέλεια του δίχρονου παιδιού τους δόθηκε στους γονείς της δολοφονημένης κοπέλας.",https://www.athensvoice.gr/images/1074x600/3/jpg/sites/default/files/article/2019/05/25/mpatsoi_0.jpg,2019,5,25
https://www.athensvoice.gr/epikairotita/politiki-oikonomia/510283/glossamyntores-kai-gynaikoktonoi/,Γλωσσαμύντορες και γυναικοκτόνοι,2019-01-17,04:59:00,Πολιτικη & Οικονομια,Γιώργος Παναγιωτάκης,,Οι ένοικοι του ρετιρέ έχουν τις αντιρρήσεις τους,"Το ανθρώπινο αυτί είναι ένα μάλλον συντηρητικό και επιφυλακτικό όργανο. Απεχθάνεται τα ξαφνιάσματα (κρότους, κορναρίσματα, εκρήξεις κ.λπ.) και κάθε φορά που ακούει έναν καινούριο ήχο, θέτει ολόκληρο τον οργανισμό μας σε θέση άμυνας. Όπως, λοιπόν, είναι αναμενόμενο αντιδρά και στους νεολογισμούς. Στις λέξεις, δηλαδή, που έχουν κατασκευαστεί και εισαχθεί πρόσφατα για να ενισχύσουν μια νέα έννοια, ή για να ανανεώσουν έναν όρο. Όμως οι νεολογισμοί δεν είναι απλά ήχοι. Όμοια με κάθε λέξη είναι και φορείς ιδεών και σαν τέτοιοι βρίσκονται πολύ συχνά στο επίκεντρο αντιπαραθέσεων. Όπως αυτή που ξεκίνησε πρόσφατα με αφορμή τον νεολογισμό γυναικοκτονία. Πρόκειται για την απόδοση στα ελληνικά του αγγλικού όρου femicide, ο οποίος φαίνεται ότι εμφανίστηκε τη δεκαετία του 1970 στα κείμενα της φεμινίστριας Νταϊάνα Ράσελ και σταδιακά πέρασε και επίσημα στη διεθνή νομική ορολογία. Πολλοί, λοιπόν, αντιδρούν σε αυτόν τον όρο-νεολογισμό. Γράφουν άρθρα σε έντυπα και ιστοσελίδες ή σεντόνια στο Facebook για να εκφράσουν την αντίθεσή τους στην καθιέρωσή του. Τον χαρακτηρίζουν γλωσσικά άστοχο και κακόηχο, τον αντιμετωπίζουν ως μια φεμινιστική υπερβολή ή υποστηρίζουν πως προσβάλει τις γυναίκες, «εξαιρώντας» τες από το ανθρώπινο είδος – υπάρχει ήδη ο όρος ανθρωποκτονία, λένε. Κάποιοι από αυτούς αγνοούν μια πολύ σημαντική παράμετρο. Ο όρος δεν επιχειρεί να περιγράψει κάθε φόνο γυναίκας από άντρα, αλλά τον φόνο που δεν θα γινόταν αν το θύμα δεν ήταν γυναίκα. Αν, για παράδειγμα, ένας άνδρας σκοτώσει μια γυναίκα για οικονομικές διαφορές δεν μιλάμε για femicide-γυναικοκτονία. Αν όμως ο φονιάς είναι ταυτόχρονα και βιαστής ή αν είναι ένας πατέρας ο οποίος δεν δέχεται η κόρη του να έχει για σύντροφο έναν αλλοδαπό, το έγκλημα αποκτά αυτόματα κάποια πολύ συγκεκριμένα χαρακτηριστικά. Και, δυστυχώς, αυτά τα χαρακτηριστικά δεν είναι διόλου σπάνια. Μια ματιά στις στατιστικές αρκεί για να μας πείσει. Ο όρος έρχεται να καταδείξει ένα υπαρκτό ζήτημα και να εστιάσει στα χαρακτηριστικά μίας κατηγορίας εγκλημάτων που μέχρι τώρα έπαιρναν την –ασαφή και αμφιλεγόμενη– σφραγίδα του εγκλήματος πάθους Με άλλα λόγια, ο όρος έρχεται να καταδείξει ένα υπαρκτό ζήτημα και να εστιάσει στα επιπλέον χαρακτηριστικά μίας κατηγορίας εγκλημάτων που μέχρι τώρα έπαιρναν την –ασαφή και αμφιλεγόμενη– σφραγίδα του εγκλήματος πάθους. Με τον ίδιο πάνω κάτω τρόπο που οι όροι πατροκτονία, μητροκτονία, παιδοκτονία, συζυγοκτονία κ.λπ. (επίσης νεολογισμοί, κάποτε) καταδεικνύουν την ηθική απαξία της κοινωνίας μας απέναντι σε ορισμένα είδη ανθρωποκτονίας. Μην ξεχνάμε, άλλωστε, ότι στη διεθνή ορολογία έχει ήδη εισέλθει ο νεολογισμός androcide ο οποίος περιγράφει τους –κατά πολύ σπανιότερους, φυσικά– αντίστοιχους φόνους, καθώς και ο όρος gendercide o οποίος περικλείει και τις δύο αυτές κατηγορίες εγκλημάτων μίσους. Υπό αυτό το πρίσμα, οι αντιδράσεις μοιάζουν ανεξήγητες. Ίσως όμως και να μην είναι. Γιατί αν κανείς μπει στον κόπο να τις μελετήσει, θα δει ότι σε μεγάλο ποσοστό προέρχονται από μία πολύ συγκεκριμένη κατηγορία ανθρώπων. Από εκείνους που αντιδρούν κάθε φορά που έρχεται στην επιφάνεια ένα «δικαιωματικό» ζήτημα. Από εκείνους που τσινούν ενοχλημένοι στο άκουσμα όρων όπως ο φεμινισμός, ρατσισμός κ.λπ. και μπαίνουν σε θέση άμυνας κάθε φορά που μια ομάδα ανθρώπων διεκδικεί την εξάλειψη μιας αδικίας. Από τους γλωσσαμύντορες που βλέπουν μια απειλή για τη γλώσσα και κατ’ επέκταση για το έθνος, κάθε φορά που μια νέα λέξη πάει να τρυπώσει στο λεξιλόγιό μας. Από εκείνους που συγχέουν την κατάδειξη της ρητορικής μίσους ή των κοινωνικών ανισοτήτων με την πολιτική ορθότητα. Με δυο λόγια από εκείνους που, ενδόμυχα ή μη, ανησυχούν μήπως αποκτήσουν συγκάτοικο στο προνομιακό διαμέρισμα που από γεννησιμιού τους κατέχουν – ξεχνώντας μάλιστα ότι πολλά από τα κατοχυρωμένα πια δικαιώματα τους προέκυψαν χάρη σε ανάλογες διεκδικήσεις και με τη βοήθεια ανάλογα κακόηχων νεολογισμών. Το αυτί είναι από τη φύση του συντηρητικό όργανο. Όταν όμως συνηθίσει σ’ έναν ήχο τον αποδέχεται και δεν σχεδόν δεν τον αντιλαμβάνεται πια. Λογικά, κάτι τέτοιο θα γίνει στο μέλλον και στη συγκεκριμένη περίπτωση. Όσο και αν διαμαρτύρονται ορισμένοι από τους ενοίκους της κοινής μας πολυκατοικίας.",https://www.athensvoice.gr/images/1074x600/3/jpg/sites/default/files/article/2019/01/13/11_12.jpg,2019,1,17
https://www.athensvoice.gr/epikairotita/politiki-oikonomia/502303/gynaikoktonia-i-ta-oria-tis-grafikotitas/,«Γυναικοκτονία» ή τα όρια της γραφικότητας,2018-12-14,09:03:00,Πολιτικη & Οικονομια,Μάνος Βουλαρίνος,,Δεν είναι η πρώτη φορά που οι σταυροφόροι της μάχης εναντίον του σεξισμού καταφέρνουν να γελοιοποιήσουν τα πολύ σοβαρά ζητήματα,"Όταν, παλιότερα, σε κάποιο χωριό της Ελλάδας ακούγονταν η φράση «έχω δύο παιδιά και ένα κορίτσι» το μόνο που μπορούσαμε να σκεφτούμε είναι το πόσο καθυστερημένος κοινωνικά θα έπρεπε να είναι κάποιος για να μην αναγνωρίζει τα κορίτσια ως παιδιά και άρα τις γυναίκες ως ανθρώπους. Οι ανόητοι, δεν είχαμε καταλάβει ότι οι άνθρωποι που έκαναν αυτόν τον διαχωρισμό ήταν στην πραγματικότητα σταυροφόροι της πολιτικής ορθότητας που αγωνίζονταν για τα δικαιώματα των γυναικών. Αυτά δεν τα λέω επειδή κάτι έπεσε στο κεφάλι μου (όχι πως αποκλείεται) αλλά επειδή έπεσε στα μάτια μου η λέξη «γυναικοκτονία» την οποία κάποιοι «προοδευτικοί» (μτφ. γραφικοί σαν καλντερίμι της Οίας) συμπολίτες χρησιμοποιούν προκειμένου να αναφερθούν στο φρικτό έγκλημα της Ρόδου. Οι ίδιοι ισχυρίζονται πως η λέξη «γυναικοκτονία» χρησιμοποιείται για να περιγράψει ένα έγκλημα που όχι απλώς έγινε σε βάρος μιας γυναίκας αλλά σε βάρος μιας γυναίκας εξαιτίας του φύλου της, αλλά το μόνο που τελικά καταφέρνουν είναι μια –αποτυχημένη ελπίζω– απόπειρα να διαχωρίσουν την έννοια «γυναίκα» από την έννοια «άνθρωπος». Δεν είναι η πρώτη φορά που οι σταυροφόροι της μάχης εναντίον του σεξισμού καταφέρνουν να γελοιοποιήσουν τα πολύ σοβαρά ζητήματα με τα οποία καταπιάνονται. Έτσι κι αλλιώς, όπως συμβαίνει με όλους τους σταυροφόρους κάθε μάχης και κάθε σκοπού, η προσπαθειά τους περισσότερο είναι να αυτοϊκανοποιηθούν στη σκέψη του πόσο φωτισμένοι είναι, παρά να βοηθήσουν στ’ αλήθεια την κοινωνία να αλλάξει προς το καλύτερο (πράγμα που μάλλον θα τους δυσαρεστούσε, καθώς τότε θα έπρεπε να βρουν κάτι άλλο για να δείξουν το πόσο διαφορετικοί και καλύτεροι είναι). Μόνο που εδώ, νομίζω, πως ξεπέρασαν τους εαυτούς τους κι αντί να κάνουν αυτό που κάνουν συνήθως, δηλαδή τη μετατροπή της πολύ σοβαρής υπόθεσης του σεξισμού σε παραλήρημα της Ελένης της Λουκά, κατάφεραν να φτιάξουν την πιο σεξιστική λέξη στην ιστορία του σεξισμού. Υποθέτω (χωρίς να ξέρω, αλλά προσπαθώντας να βρω ελαφρυντικά στην απόπειρα διαχωρισμού της γυναίκας από τον άνθρωπο) πως η αρχή μπορεί να έγινε σε κάποια αγγλόφωνη χώρα, εκεί που η λέξη «άνθρωπος» και «άνδρας» ταυτίζονται και που ενδεχομένως η ανάγκη να υπάρξει ένα “womanslaughter” απέναντι στο “manslaughter” είναι κάπως κατανοητή. Υποθέτω ότι ακολούθησε κάποιος συνηθισμένος πιθηκισμός κι έτσι καταλήξαμε στη σεξιστική «γυναικοκτονία» που προστίθεται (ως η μεγαλύτερη προσθήκη) στις άλλες σεξιστικές εξάρσεις του «αντισεξιστικού» κινήματος. Δίπλα στη βαθιά σεξιστική ποσόστωση που αντιμετωπίζει τις γυναίκες ως ανίκανες να πετύχουν χωρίς υποβοήθηση, δίπλα στοn σεξισμό που θεωρεί ανεπίτρεπτο κάθε επικριτικό σχόλιο που απευθύνεται σε γυναίκα, έρχεται και η «γυναικοκτονία» η οποία, αργότερα κι αν η ανάγκη επίδειξης προοδευτισμού το επιβάλει, να γίνει «λευκογυναικοτονία» αν το θυμα είναι λευκή γυναίκα ή «μαυρογυναικοκτονία», αν το θύμα είναι μαύρη γυναίκα (φυσικά αν είναι Αμερικάνα θα μιλάμε για «αφροαμερικανογυναικοκτονία»). Ακόμα πιο μετά κι επειδή η ταξική διαστρωμάτωση μπορεί να μην είναι άσχετη με το έγκλημα, ίσως να υπάρξουν περιπτώσεις που να πρέπει να χρησιμοποιήσουμε τον όρο «λευκοφτωχογυναικοκτονία» κι αν το θύμα είναι γυναίκα ομοφυλόφιλη κάποιον όρο σαν το «λευκοφτωχογκεογυναικοκτονία». Αν υπάρχουν και πολιτικά στοιχεία στο έγκλημα, αν έγινε ας πούμε από υπερασπιστές του καθεστώτος Μαδούρο σε κάποια διαδήλωση της αντιπολίτευσης, τότε ίσως να έχουμε να κάνουμε με μια κλασική περίπτωση «λευκοφτωχοαντιδικτατορικογκεογυναικοκτονίας». Κι αν έχουμε έγκλημα με σεξιστικά χαρακτηριστικά και θύμα τρανσέξουαλ, η σωστή λέξη για να το περιγράψει θα είναι «τρανσεξουαλοκτονία»; Φίλες, φίλοι και οι υπόλοιποι, τα εγκλήματα σε βάρος των γυναικών είναι πολλά και πολύ σοβαρά. Κάθε μέρα χιλιάδες γυναίκες πληρώνουν με τη ζωή τους την άρνηση να υποταχθούν στις ορέξεις κάποιου άνδρα ή κάποιων ανδρών. Το ίδιο και χιλιάδες ομοφυλόφιλοι. Ο σεξισμός καταπιέζει εκατοντάδες εκατομμύρια ανθρώπους σε όλο τον πλανήτη. Κι αυτά είναι πολύ σοβαρά ζητήματα για να τα αφήνουμε σε σταυροφόρους που η μόνη τους ικανότητα είναι να γραφικοποιούν ακόμα και τα πιο σοβαρα ζητήματα, μετατρέποντάς τα σε πεδίο επίδειξης πεφωτισμένης προοδευτικότητας και δεν καταλαβαίνουν ότι πολύ πιο σημαντική ιδιότητα από αυτήν του άντρα ή της γυναίκας είναι αυτή του ανθρώπου. Και μπράβο τους. Y.Γ. Επειδή είμαι σίγουρος ότι όλο και κάποιος συμπολίτης θα φέρει το παράδειγμα της «παιδοκτονίας», να του πω ότι τα παιδιά διαχωρίζονται από τους ενήλικες και στα δικαιώματα και στις υποχρεώσεις.",https://www.athensvoice.gr/images/1074x600/3/jpg/sites/default/files/article/2018/12/14/477.jpg,2018,12,14
